/strong><br/>
<br/>
       ___________________<br/>
      (1) Con atto di fusione in data 17 dicembre 2007 ed efficace dal 18 dicembre 2007, Olimpia si è fusa per incorporazione in Telco e per l’effetto Olimpia si è estinta e le azioni rappresentanti l’intero capitale sociale della stessa Olimpia sono state annullate senza concambio. Conseguentemente, a partire dal 18 dicembre 2007 tutte le disposizioni del presente Patto
      Parasociale relative ad Olimpia non trovano più applicazione.
    </p>
<hr/>
<p>
<strong>TELEFONICA S.A. - ASSICURAZIONI GENERALI S.p.A. - INTESA SANPAOLO S.p.A. - MEDIOBANCA S.p.A. - ALLEANZA TORO S.p.A. - INA ASSITALIA S.p.A - GENERALI LEBENVERSICHERUNG A.G. - GENERALI VIE S.A.</strong>
</p>
<p>
      Ai sensi dell’art. 122 del D.Lgs. 24 febbraio 1998, n. 58 (il “<strong>TUF</strong>”) e dell’art. 130 del Regolamento approvato con delibera CONSOB del 14 maggio 1999 n. 11971, come successivamente modificato (il “<strong>Regolamento Emittenti</strong>”), si riporta di seguito un estratto del patto parasociale (“<strong>Patto
      Parasociale</strong>”) sottoscritto in data 28 aprile 2007 tra Telefonica S.A., società spagnola avente sede legale in Madrid, Gran Via n. 28, 28013, Spagna (“<strong>TE</strong>”), Assicurazioni Generali S.p.A. (“<strong>AG</strong>”), Sintonia S.A., società lussemburghese avente sede legale in Place d’Armes 1, L-1136 Lussemburgo
      (“<strong>SI</strong>”), Intesa Sanpaolo S.p.A. (“<strong>IS</strong>”) e Mediobanca S.p.A. (“<strong>MB</strong>”) ed attualmente vigente, a seguito dell’uscita di SI dalla compagine azionaria di Telco S.p.A. (“<strong>Telco</strong>”), tra TE, IS, MB e AG – anche in nome e per conto delle società da questa controllate
      Alleanza Assicurazioni S.p.A. (“<strong>Alleanza</strong>”), INA Assitalia S.p.A. (“<strong>INA</strong>”), Volksfürsorge Deutsche Lebenversicherung A.G. (“<strong>Volksfürsorge Deutsche</strong>”), Generali Vie S.A. (“<strong>Generali Vie</strong>”) - (le “<strong>Parti</strong>”).
    </p>
<p>
      In via preliminare si segnala che:
    </p>
<p>
      A. In data 25 ottobre 2007 le Parti hanno concluso un accordo modificativo dell’accordo di coinvestimento – sottoscritto dalle parti firmatarie del Patto Parasociale e contestualmente allo stesso (l’“<strong>Accordo di Coinvestimento</strong>”) - e del Patto Parasociale (l’“<strong>Accordo Modificativo</strong>”), con il quale hanno, tra
      le altre cose, preso atto e riconosciuto che la partecipazione in TI facente capo ad AG risulta suddivisa tra le seguenti società controllate da AG, che hanno aderito all’Accordo di Coinvestimento ed al Patto Parasociale: Alleanza, INA, Volksfürsorge Deutsche, Generali Vie (Assicurazioni Generali S.p.A., Alleanza INA, Volksfürsorge Deutsche e Generali Vie sono
      congiuntamente definite “<strong>AG</strong>”, e tutte tali società, ad eccezione di Assicurazioni Generali, sono di seguito definite le “<strong>Altre Società del Gruppo Generali</strong>”). Al riguardo, ai sensi dell’Accordo Modificativo, le Parti hanno convenuto che (i) ciascuna delle Altre Società del Gruppo Generali aderisce
      all’Accordo di Coinvestimento ed al Patto Parasociale, così come emendati e modificati, ed al contratto di acquisizione avente ad oggetto l’intero capitale di Olimpia S.p.A. (il “<strong>Contratto di Acquisizione</strong>”); (ii) AG dovrà far sì che AG e le altre società del Gruppo Generali che divengano azioniste di Telco secondo quanto previsto
      nell’Accordo Modificativo agiscano come una singola Parte nei confronti delle altre Parti ed adempiano alle loro obbligazioni in conformità all’Accordo di Coinvestimento ed al Patto Parasociale, così come emendati e modificati, ed al Contratto di Acquisizione, fermo restando che AG sarà responsabile in solido per ogni inadempimento di tali obbligazioni –
      escluse le obbligazioni già adempiute al Closing – da parte di ciascuna delle Altre Società del Gruppo Generali; (iii) ogni riferimento ad AG nell’Accordo di Coinvestimento e nel Patto Parasociale sarà considerato fatto ad AG e alle Altre Società del Gruppo Generali per le rispettive percentuali e, ove del caso, come ad una singola Parte contrattuale
      (“unica parte complessa”); (iv) ogni comunicazione ad AG e alle altre società del Gruppo Generali che divengano azioniste di Telco secondo quanto sopra previsto sarà effettuata da ciascuna delle Parti direttamente ad AG anche per conto di tali altre società del Gruppo Generali; e (v) in caso di successivo cambio di controllo di una delle Altre Società del
      Gruppo Generali, le azioni di Telco detenute dalla stessa dovranno essere trasferite ad AG prima che tale cambio di controllo abbia luogo. Con la sottoscrizione dell’Accordo Modificativo le Parti hanno altresì preso atto del contenuto del comunicato pubblicato in data 23 ottobre 2007 dall’autorità brasiliana regolatrice delle telecomunicazioni
      (“<strong>ANATEL</strong>”) con cui l’ANATEL ha informato dell’approvazione dell’operazione di cui al Contratto di Acquisizione, con la richiesta di compiere determinate azioni volte ad assicurare che le attività brasiliane del Gruppo Telefonica e del Gruppo Telecom Italia rimangano separate (l’“<strong>Approvazione ANATEL</strong>”).
    </p>
<p>
      B. In data 25 ottobre 2007, Telco ha acquistato l’intero capitale sociale di Olimpia S.p.A..
    </p>
<p>
      C. Con atto di fusione in data 17 dicembre 2007 ed efficace dal 18 dicembre 2007, Olimpia S.p.A. si è fusa per incorporazione in Telco e per l’effetto Olimpia S.p.A. si è estinta e le azioni rappresentanti l’intero capitale sociale della stessa Olimpia S.p.A. sono state annullate senza concambio.
    </p>
<p>
      D. Con atto di fusione in data 23 settembre 2009 ed efficace dal 1° ottobre 2009, Alleanza si è fusa per incorporazione in AG. Nel medesimo contesto della stipulazione del predetto atto di fusione è stato stipulato l’atto di conferimento a favore di Alleanza Toro S.p.A., tra l’altro, anche del compendio aziendale relativo all’esercizio
      dell’attività assicurativa di Alleanza. Il conferimento ha acquistato efficacia in data 30 settembre 2009.
    </p>
<p>
      E. Con atto di fusione in data 29 dicembre 2008 ed efficace retroattivamente dal 1° gennaio 2008,  Generali Lebensversicherung A.G. è stata fusa per incorporazione in Volksfürsorge Deutsche Lebensversicherung A.G. che ha cambiato la propria denominazione sociale in Generali Lebensversicherung A.G..
    </p>
<p>
      F. In data 19 novembre 2007, le Parti, in conseguenza degli impegni assunti con l’Accordo Modificativo, hanno concluso un ulteriore accordo modificativo del Patto Parasociale e dello Statuto Telco con il quale hanno dato attuazione alle disposizioni contenute nell’Approvazione ANATEL (il “<strong>Secondo Accordo Modificativo</strong>”). Le previsioni introdotte
      dal Secondo Accordo Modificativo sono contenute nei successivi punti 5 e 13.
    </p>
<p>
      G. In data 28 ottobre 2009, SI ha richiesto, ai sensi dell’articolo 11(b) del Patto Parasociale, la scissione non-proporzionale di Telco.
    </p>
<p>
      H. In medesima data le Parti hanno stipulato un accordo modificativo e di rinnovo del Patto Parasociale (l’“<strong>Accordo Modificativo e di Rinnovo</strong>”) con cui hanno concordato (i) di apportare, con efficacia dal 28 aprile 2010, alcune modifiche (sia soggettive sia oggettive) al Patto Parasociale (che rimane vigente sino alla data di scadenza del 28 aprile
      2010); e (ii) di rinnovare il Patto Parasociale, come modificato, per ulteriori tre anni e quindi con efficacia dal 28 aprile 2010 sino al 27 aprile 2013. Con la sottoscrizione dell’Accordo Modificativo e di Rinnovo, le Parti hanno altresì assunto alcuni impegni immediatamente efficaci. Detti impegni sono descritti nella sezione 1-bis dell’estratto del Patto Parasociale.
    </p>
<p>
      I. In data 22 dicembre 2009, SI ha acquistato da Telco n. 275.115.716 azioni ordinarie di TI, pari al 2,06% del relativo capitale sociale ordinario.
    </p>
<p>
      L. In pari data Telco ha acquistato da SI l’intera partecipazione da questa detenuta al capitale sociale della stessa Telco e, precisamente, n. 162.752.995 azioni proprie di Classe A, rappresentative dell’8,39% del relativo capitale sociale, ed ha successivamente proceduto al loro annullamento. A valle dell’annullamento delle n. 162.752.995 azioni proprie di Classe A,
      il capitale sociale di Telco pertanto suddiviso in n. 1.776.862.373 azioni.
    </p>
<p>
      M. In data 11 gennaio 2010, le Parti hanno sottoscritto un accordo modificativo del Patto Parasociale (il “<strong>Terzo Accordo Modificativo</strong>”) al fine di (i) confermare il proprio supporto finanziario in favore di Telco, (ii) concordare le modalità con cui le Parti possono fornire tale supporto finanziario nelle ipotesi in cui ciò si rendesse necessario
      ai sensi del contratto di finanziamento - assistito da pegno su azioni ordinarie di TI - sottoscritto in pari data tra Telco ed un <em>pool</em> di istituzioni finanziarie (gli “<strong>Istituti Finanziatori</strong>”) e (iii) disciplinare tra le Parti le modalità di esercizio del diritto di opzione in virtù del quale le Parti stesse hanno acquisito, sempre in pari
      data, il diritto di acquistare le azioni ordinarie TI che dovessero entrare nella disponibilità degli Istituti Finanziatori a seguito dell’eventuale escussione del pegno da parte di questi ultimi (il “<strong>Diritto di Opzione</strong>”). Le previsioni introdotte dal Terzo Accordo Modificativo sono contenute nel successivo punto 5-<em>bis</em>.
    </p>
<p align="center">
      * * *
    </p>
<p align="center">
<strong> - PATTO PARASOCIALE -</strong>
</p>
<p>
<em><strong>1.</strong> Finalità del Patto Parasociale<br/>
</em>Il Patto Parasociale ha la finalità di disciplinare, <em>inter alia</em>, (i) la <em>corporate governance</em> di Telco; (ii) la presentazione da parte di Telco di una lista ai fini della nomina dei consiglieri di TI; e (iii) il regime di circolazione delle Azioni Telco e delle Azioni TI.
    </p>
<p>
<strong><em>1-bis.</em></strong> <em>Obbligazioni delle Parti efficaci dalla data di stipula dell’Accordo Modificativo e di Rinnovo</em><br/>
      Con la sottoscrizione dell’Accordo Modificativo e di Rinnovo le Parti si sono reciprocamente impegnate a non richiedere la Scissione (come di seguito definita) di Telco nelle ipotesi di cui all’articolo 11(b) del Patto Parasociale e sino alla data del 28 aprile 2010.
    </p>
<p>
<strong><em>2.</em></strong> <em>Strumenti finanziari oggetto del Patto Parasociale e percentuale rispetto al capitale sociale di Telco</em><br/>
      Le Parti aderiscono al Patto Parasociale conferendo tutte le partecipazioni dalle stesse possedute in Telco. Le percentuali di partecipazione possedute dalle Parti in Telco sono indicate nella tabella che segue:
    </p>
<table border="1" cellpadding="1" cellspacing="1" width="100%">
<tbody>
<tr>
<td>
<strong>Azionista</strong>
</td>
<td>
<p align="center">
<strong>N. Azioni</strong>
</p>
</td>
<td>
<p align="center">
<strong>% su cap.</strong>
</p>
</td>
</tr>
<tr>
<td>
            Gruppo Assicurazioni Generali 
          </td>
<td>
<p align="center">
              543.364.315
            </p>
</td>
<td>
<p align="center">
              30,58%
            </p>
</td>
</tr>
<tr>
<td>
            Intesa Sanpaolo
          </td>
<td>
<p align="center">
              206.464.495
            </p>
</td>
<td>
<p align="center">
              11,62%
            </p>
</td>
</tr>
<tr>
<td>
            Mediobanca
          </td>
<td>
<p align="center">
              206.464.495
            </p>
</td>
<td>
<p align="center">
              11,62%
            </p>
</td>
</tr>
<tr>
<td>
<strong>Totale Azioni A</strong>
</td>
<td>
<p align="center">
<strong>956.293.305</strong>
</p>
</td>
<td>
<p align="center">
<strong>53,82%</strong>
</p>
</td>
</tr>
<tr>
<td>
            Telefonica (Azioni B)
          </td>
<td>
<p align="center">
              820.569.068
            </p>
</td>
<td>
<p align="center">
              46,18%
            </p>
</td>
</tr>
<tr>
<td>
<strong>Totale</strong>
</td>
<td>
<p align="center">
<strong>1.776.862.373</strong>
</p>
</td>
<td>
<p align="center">
<strong>100,0%</strong>
</p>
</td>
</tr>
</tbody>
</table>
<br/>
<br/>
<br/>
<br/>
<p>
      (*) Le azioni Telco sono divise tra azioni di categoria A (“<strong>Azioni A</strong>”) ed azioni di categoria B (“<strong>Azioni B</strong>”, unitamente alle Azioni A, le “<strong>Azioni Telco</strong>”), che conferiscono ai loro possessori uguali diritti patrimoniali ed amministrativi fatta eccezione per le disposizioni dello statuto sociale di Telco
      (“<strong>Statuto Telco</strong>”). Tutti gli aumenti di capitale di Telco dovranno essere deliberati senza esclusione del diritto di opzione, e le relative azioni dovranno essere suddivise tra Azioni A ed Azioni B rispettando le proporzioni tra le Azioni A e le Azioni B esistenti alla data del relativo aumento di capitale. TE potrà sottoscrivere od acquistare (in caso di
      esercizio del diritto di prelazione secondo quanto previsto dallo Statuto Telco) solo Azioni B ovvero Azioni A (acquistate mediante esercizio del diritto di prelazione) previa conversione in Azioni B secondo quanto di seguito descritto. Le altre Parti, ivi compresi gli Investitori Italiani Qualificati (come di seguito definiti) saranno esclusivamente titolari di Azioni A fatta eccezione per
      le Azioni B acquistate mediante l’esercizio del diritto di prelazione da convertire in Azioni  A secondo quanto di seguito descritto.
    </p>
<p>
      Non esiste alcun soggetto che in virtù del Patto Parasociale e dell’Accordo di Coinvestimento eserciti il controllo, ai sensi della normativa applicabile, sulle società oggetto dei predetti accordi.
    </p>
<p>
      Telco detiene n. 3.003.586.907 azioni ordinarie TI (“<strong>Azioni TI</strong>”) rappresentative del 22,45% del relativo capitale sociale ordinario.
    </p>
<p>
<strong><em>3.</em></strong> <em>Corporate Governance di Telco<br/>
</em>Il Patto Parasociale prevede che i principi relativi alla <em>corporate governance</em> di Telco, di seguito riassunti, siano riflessi nella massima misura possibile nello Statuto Telco.
    </p>
<p>
<em><strong>3.1.</strong> Consiglio di Amministrazione - nomina e composizione</em><br/>
      Il consiglio di amministrazione di Telco sarà composto da 10 amministratori nominati dalle Parti mediante voto di lista secondo il principio di proporzionalità di seguito descritto.
    </p>
<p>
      Le Parti titolari di Azioni A (“<strong>Azionisti A</strong>”) avranno diritto di nominare, fintantoché deterranno la maggioranza assoluta del capitale sociale di Telco (50% più 1 azione), sei amministratori, incluso il Presidente. A tal fine la lista verrà predisposta, sulla base del principio di proporzionalità con decisione unanime degli Azionisti A fermo
      restando che, in mancanza di decisione unanime, secondo quanto previsto dallo Statuto Telco, tale principio di proporzionalità troverà la seguente applicazione: due amministratori verranno designati da AG, un amministratore ciascuno verrà designato da IS e MB, i restanti due amministratori, tra cui il Presidente, verranno designati unanimemente.
    </p>
<p>
      TE, quale titolare di Azioni B, avrà diritto di nominare <strong>(x)</strong> quattro amministratori, incluso il Vice-Presidente, fintantoché deterrà una percentuale pari ad almeno il 30% del capitale sociale di Telco, oppure <strong>(y)</strong> due amministratori fintantoché deterrà una percentuale pari ad almeno il 20% del capitale sociale di Telco.
    </p>
<p>
      Il Patto Parasociale prevede inoltre che, qualora (x) gli Azionisti A vengano a possedere meno della maggioranza assoluta del capitale, e/o (y) TE, quale titolare di Azioni B, venga a possedere più della maggioranza assoluta del capitale, il principio di proporzionalità di cui ai paragrafi che precedono verrà applicato in modo da assicurare in ogni caso l’elezione della
      maggioranza degli amministratori da parte dei soci appartenenti alla categoria di azioni rappresentante almeno la maggioranza assoluta dell’intero capitale sociale di Telco e l’elezione di sette amministratori su dieci da parte dei soci appartenenti alla categoria di azioni Telco rappresentante più del 70% dell’intero capitale sociale di Telco. È inoltre inteso
      che nel caso in cui una categoria di azionisti si diluisca al di sotto delle sopra menzionate percentuali, tali azionisti dovranno procurare le dimissioni del/degli amministratore/i interessati in eccedenza.
    </p>
<p>
      Qualora un amministratore di Telco, che sia stato designato da una delle Parti, si dimetta ovvero cessi per qualsiasi ragione dalla propria carica, la Parte interessata avrà il diritto di designare il nuovo amministratore al fine di preservare la composizione del consiglio di amministrazione richiamata nella presente clausola e le Parti eserciteranno i propri diritti in modo da
      procurare la nomina della persona indicata dalla parte interessata.
    </p>
<p>
<strong><em>3.2.</em></strong> <em>Delibere Telco a maggioranza qualificata</em>
</p>
<p>
      - Delibere Consiglio di Amministrazione Telco -
    </p>
<p>
      Il Patto Parasociale prevede che sulle seguenti materie (le "<strong>Materie Riservate</strong>"), il consiglio di amministrazione di Telco deliberi con il voto di almeno sette amministratori, fermo restando che, qualora tre o più amministratori si astengano dal voto sulle Materie Riservate o siano assenti nella relativa riunione il <em>quorum</em> si ridurrà al voto
      della maggioranza degli amministratori in carica (i.e. il voto di sei amministratori).<br/>
      Si segnala peraltro che, qualora tre o più degli amministratori nominati da TE siano assenti da tale riunione o si astengano dal deliberare, il Patto Parasociale prevede che la discussione e deliberazione circa tali Materie Riservate sarà posticipata a successiva riunione del consiglio di amministrazione che dovrà deliberare con le maggioranze speciali sopra richiamate, fermo
      restando che qualora tre o più amministratori siano assenti o astenuti in tale riunione successiva, il <em>quorum</em> si ridurrà al voto della maggioranza degli amministratori in carica (i.e. il voto di sei amministratori).
    </p>
<p>
      Le Materie Riservate comprendono:<br/>
<br/>
      (a) l’acquisizione, la cessione di - e la creazione di gravami (direttamente o indirettamente in ogni forma o modalità) riguardanti le - Azioni TI o altri diritti inerenti le stesse ivi compresi, a titolo esemplificativo, diritti di voto, (fatta eccezione per la cessione da parte di Telco di azioni TI al fine di aderire ad un’offerta pubblica d’acquisto,
      rimanendo inteso e convenuto che questa decisione sarà adottata dal consiglio di amministrazione con una maggioranza semplice, in ogni caso previa autorizzazione da parte dell’assemblea e fermo il Diritto di Riscatto di cui all’articolo 28 dello Statuto Telco, descritto nel successivo paragrafo 10);<br/>
<br/>
      (b) effettuazione di investimenti diversi da quelli in TI;<br/>
<br/>
      (c) decisioni relative all’indebitamento e alla struttura finanziaria per importi superiori ad Euro 75 milioni;<br/>
<br/>
      (d) determinazioni del voto da esprimere nell’assemblea straordinaria di TI convocata ai sensi dell’Articolo 2365 del Codice Civile per approvare deliberazioni su operazioni di natura straordinaria (incluse a titolo esemplificativo e non esaustivo le deliberazioni aventi un impatto sul capitale sociale di TI, quali gli aumenti o le riduzioni, fusioni o scissioni, fatta
      eccezione tuttavia per le deliberazioni di cui agli art. 2446-2447 del codice civile italiano o per le altre deliberazioni richieste per conformarsi con la normativa imperativa applicabile); e<br/>
<br/>
      (e) l’approvazione e la modifica del budget di Telco.
    </p>
<p>
      - Delibere Assemblea Telco -
    </p>
<p>
      Il Patto Parasociale prevede che l’assemblea di Telco deliberi con le seguenti maggioranze qualificate.
    </p>
<p>
      A. L’assemblea convocata per discutere le seguenti materie, dovrà deliberare ai sensi dell’art. 12.4 dello Statuto Telco, con il voto degli azionisti che rappresentino almeno il 75% dell’intero capitale sociale di Telco:<br/>
<br/>
      (i) aumenti di capitale con esclusione del diritto di opzione ai sensi dell’Articolo 2441, 4° e 5° comma del Codice Civile Italiano,<br/>
      (ii) fusioni e scissioni che determinino una diluizione degli azionisti, e<br/>
      (iii) modifiche alle previsioni dello Statuto Telco riguardanti la nomina del consiglio di amministrazione e il quorum del consiglio di amministrazione e delle assemblee degli azionisti.
    </p>
<p>
      B. L’assemblea convocata per discutere le seguenti materie, dovrà deliberare ai sensi degli artt. 12.3 e 12.4 dello Statuto Telco, con il voto degli azionisti che rappresentino almeno il 65% dell’intero capitale sociale di Telco:<br/>
<br/>
      (i) ogni altra materia di competenza dell’assemblea straordinaria di Telco, eccezion fatta per le fusioni con società interamente possedute da Telco o in cui Telco detenga una partecipazione di almeno il 90% dell’intero capitale sociale, che saranno di competenza del consiglio di amministrazione di Telco ai sensi degli Articoli 2505 e 2505-bis del Codice Civile
      Italiano e saranno deliberate con le maggioranze speciali sopra descritte;<br/>
      (ii) la politica dei dividendi di Telco;
    </p>
<p>
      C. L’assemblea convocata per discutere l’autorizzazione necessaria, ai sensi dell’art. 12.3 dello Statuto Telco, per la prestazione di servizi per l’espletamento e la gestione, senza limiti territoriali, dei servizi di telecomunicazioni in concessione ad uso pubblico ed in libero mercato, nonché di servizi di organizzazione aziendale o amministrativa nel
      settore editoriale, pubblicitario, informatico, telematico e multimediale a favore delle società partecipate da Telco, dovrà deliberare con il voto degli azionisti che rappresentino almeno il 95% dell’intero capitale sociale di Telco.
    </p>
<p>
      Con riferimento alle delibere di cui alle lettere A. e B. che precedono, il Patto Parasociale prevede che qualora uno o più azionisti che possiedano più del 30% dell’intero capitale sociale si astengano dal voto o siano assenti dalla relativa riunione assembleare il <em>quorum</em> si ridurrà al voto di almeno il 50% dell’intero capitale sociale più una
      azione.
    </p>
<p>
<strong><em>3.3.</em></strong> <em>Stalli<br/>
</em>Il Patto Parasociale prevede che (fatto salvo quanto previsto per l’Opzione di Acquisto descritta nel successivo paragrafo 11) qualora il consiglio di amministrazione non sia in grado di deliberare sulle Materie Riservate indicate alle lettere (a) e (d) che precedono, o l’assemblea non sia in grado di adottare le delibere indicate alle lettere A. e B. che precedono (con
      l’eccezione della delibera sub B (ii)), con i quorum sopra indicati si procederà come di seguito descritto.
    </p>
<p>
      Le Parti ricercheranno un compromesso amichevole nei quindici giorni di calendario successivi alla riunione rilevante e, successivamente a tale data, sarà convocata una nuova riunione del consiglio di amministrazione o dell’assemblea di Telco (a seconda dei casi) che delibererà a maggioranza semplice (i.e. senza i quorum speciali sopra descritti).
    </p>
<p>
      Fermo quanto precede, qualora tali delibere vengano adottate con il voto contrario di una Parte o di un amministratore designato da una Parte (“<strong>Azionista Dissenziente</strong>”) tale azionista potrà richiedere in forma scritta entro i successivi 30 giorni alle altre Parti (“<strong>Comunicazione di Scissione</strong>”) che venga data esecuzione alla
      scissione non-proporzionale di Telco mediante attribuzione, in favore di società beneficiarie possedute al 100% da ciascuno degli Azionisti Dissenzienti, di una quota del patrimonio di Telco corrispondente alla partecipazione posseduta da ciascuno degli Azionisti Dissenzienti in Telco (di seguito, la "<strong>Scissione</strong>").
    </p>
<p>
      In tal caso (x) le Parti dovranno far sì che la Scissione venga perfezionata entro un periodo di tempo ragionevolmente breve, ma in ogni caso non più tardi di 6 mesi successivi alla Comunicazione di Scissione o, se l’operazione è condizionata a qualche autorizzazione ai sensi di legge o di contratto, entro i 6 mesi successivi all’ottenimento di dette
      autorizzazioni, e (y) Telco procederà all’esecuzione delle deliberazioni relative alle Materie Riservate solo dopo la data di efficacia della Scissione. Salvo nel caso in cui TE eserciti l’Opzione di Acquisto di seguito descritta, immediatamente dopo il ricevimento della Comunicazione di Scissione, la parte di Azioni TI corrispondenti alla partecipazione posseduta
      dall’Azionista Dissenziente in Telco sarà depositata su conto vincolato presso una società fiduciaria o in altra forma idonea, in ogni caso in modo da garantire l’efficacia della Scissione e l’esercizio dei relativi diritti di voto su di essa nel rispetto delle istruzioni di voto impartite dall’Azionista Dissenziente. Qualora TE eserciti l’Opzione di
      Acquisto di seguito descritta, immediatamente dopo il ricevimento della comunicazione di Opzione di Acquisto, le Azioni TI oggetto dell’Opzione di Acquisto saranno depositate su conto vincolato presso una società fiduciaria o in altra forma idonea, in ogni caso in modo da garantire l’efficacia dell’Opzione di Acquisto e, subordinatamente al deposito su conto vincolato
      dell’intero prezzo dell’Opzione di Acquisto, l’esercizio dei diritti di voto sulle stesse nel rispetto delle istruzioni di TE.
    </p>
<p>
      A seguito dell’efficacia della Scissione, l’Azionista Dissenziente non sarà ulteriormente vincolato dal Patto Parasociale.
    </p>
<p>
      Il Patto Parasociale prevede inoltre che - fermo quanto previsto con riguardo alla riduzione dei quorum rilevanti in caso di assenza o astensione ed alla procedura di Scissione richiesta dall’Azionista Dissenziente nei casi sopra descritti - qualora nelle altre Materie Riservate non siano raggiunti i quorum, le relative proposte saranno ritenute rigettate e nessuna attività
      verrà intrapresa.
    </p>
<p>
<strong><em>3.4.</em></strong> <em>Nomina Collegio Sindacale Telco</em><br/>
      Ai sensi del Patto Parasociale TE avrà diritto di nominare uno dei tre membri effettivi del Collegio Sindacale di Telco, che verrà nominato Presidente, e un membro supplente.<br/>
      Gli altri azionisti titolari di Azioni A avranno il diritto di nominare due dei tre membri effettivi nel Collegio Sindacale di Telco, e un membro supplente.
    </p>
<p>
<em><strong>4.</strong> Corporate governance di Olimpia</em><br/>
      A seguito del perfezionamento della fusione di Telco e Olimpia, tale previsione non trova più applicazione.
    </p>
<p>
<em><strong>5.</strong> Altre disposizioni del Patto relative a TI e TE</em><br/>
      Le Parti del Patto Parasociale hanno dato atto e convenuto che il gruppo TI e il gruppo TE saranno gestiti in maniera autonoma ed indipendente, fatti salvi in ogni caso i diritti e le prerogative delle Parti in base al Patto Parasociale.<br/>
      Le Parti, inoltre, hanno riconosciuto e dato atto che, fermo restando l’indipendenza e l’autonomia di ciascuna decisione manageriale di TI, l’investimento in Telco implica una visione ed una prospettiva strategiche.<br/>
      Pertanto, le Parti considereranno in modo favorevole qualsiasi iniziativa strategica che il management di TI e TE volessero congiuntamente portare avanti, nella loro autonomia ed indipendenza
    </p>
<p>
      Ai sensi del Patto Parasociale e per l’intera durata del Patto Parasociale, il consiglio di amministrazione di Telco approverà la lista che dovrà essere sottoposta all’assemblea dei soci di TI per la nomina dei consiglieri di amministrazione di TI. Tale lista dovrà essere presentata secondo i criteri di seguito indicati:<br/>
<br/>
      (i) TE – nella misura in cui possieda almeno il 30% del capitale sociale di Telco – avrà il diritto di designare due consiglieri di TI i quali saranno inclusi nella lista presentata da Telco con i candidati per la nomina del consiglio di amministrazione di TI e per quanto possibile, cooptati ai sensi del codice civile; e<br/>
      (ii) gli Azionisti A – nella misura in cui possiedano almeno il 50% più una azione del capitale sociale di Telco – avranno il diritto di designare gli altri membri della lista come segue nominando tre membri all’unanimità ed i restanti membri sulla base del principio di proporzionalità previsto per la nomina dei consiglieri di Telco sopra descritta.
    </p>
<p>
      I consiglieri designati da TE in Telco e TI riceveranno istruzioni da TE di non partecipare, né votare nelle adunanze del consiglio di amministrazione (e TE, per quanto applicabile, non parteciperà, né voterà a ciascuna assemblea degli azionisti di Telco) nelle quali vengano discusse e proposte deliberazioni riguardanti le politiche, la gestione e
      l’operatività di società, direttamente o indirettamente, controllate da TI che svolgano i propri servizi in paesi in cui siano in vigore limitazioni o restrizioni, legali o regolamentari, all’esercizio dei diritti di voto da parte di TE (quale indiretto e finale azionista di tali società).
    </p>
<p>
      Il Patto prevede inoltre che qualora qualsivoglia autorità, antitrust o regolamentare, competente imponga a TE ovvero a TI oneri od obblighi di disinvestimento definitivamente confermati dalle autorità competenti (i “<strong>Vincoli</strong>”) risultanti dall’investimento di TE in Telco e, indirettamente, in TI, allora TE, nel caso in cui i Vincoli siano imposti
      su TE, o ciascuna delle Parti, nel caso in cui i Vincoli siano imposti a TI, avrà il diritto di richiedere una Scissione come sopra definita.<br/>
      Le Parti convengono che, nel caso in cui l’operazione di cui al Contratto di Acquisizione sia soggetta a condizioni sospensive da parte di competenti autorità antitrust o regolamentari le quali richiedano che TE riduca le proprie prerogative e diritti in termini di governance in Telco e/o in TI, TE sarà obbligata ad adempiere a tali condizioni sospensive e le Parti
      concorderanno in buona fede le modifiche al presente Patto Parasociale che, nell’assicurare l’adempimento a tali condizioni sospensive, preservino nella massima misura possibile lo spirito generale che sottende al presente Patto Parasociale.
    </p>
<p>
      Ai sensi del Secondo Accordo Modificativo, al fine di dare attuazione alle restrizioni imposte nell’Approvazione ANATEL, le Parti hanno convenuto di introdurre delle specifiche disposizioni relative alle attività svolte da TI e TE nel mercato delle telecomunicazioni brasiliano. In particolare, finché saranno in vigore tali restrizioni e limitazioni regolamentari:
    </p>
<p>
      (a) TE e gli amministratori/funzionari designati da TE non parteciperanno, né voteranno né eserciteranno il veto nelle assemblee, nei consigli di amministrazione e nei comitati di Telco e TI o di ogni altra società direttamente o indirettamente controllata da TI aventi ad oggetto materie relative allo svolgimento di attività di telecomunicazioni nel mercato
      brasiliano. Inoltre, TE non indicherà amministratori o funzionari di società con sede in Brasile direttamente o indirettamente controllate da TI e che forniscano servizi di telecomunicazioni nel mercato brasiliano ovvero di società con sede in Brasile direttamente o indirettamente controllanti tali fornitori di servizi di telecomunicazione;
    </p>
<p>
      (b) TE farà in modo che le proprie società controllate che prestino servizi di telecomunicazioni nel mercato brasiliano non entrino in determinati rapporti con le società direttamente o indirettamente controllate da TI che prestino servizi di telecomunicazioni nel mercato brasiliano, qualora i termini e condizioni di tali rapporti differiscono da quelle contemplate dalle
      norme brasiliane applicabili ai servizi di telecomunicazioni;
    </p>
<p>
      (c) TE non eserciterà controllo diretto o indiretto su alcuna società direttamente o indirettamente controllata da TI in Brasile (ai sensi della nozione di controllo applicabile secondo le norme brasiliane in tema di telecomunicazioni), anche se TE eserciti il diritto di acquistare azioni di Telco;
    </p>
<p>
      (d) le Parti daranno istruzioni ai membri del Consiglio di Amministrazione di Telco nominati da ciascuna di loro, nonchè ai membri del Consiglio di Amministrazione di TI nominati da Telco affinché (i) siano predisposti dei separati ordini del giorno per le riunioni dei consigli di amministrazione di Telco, TI, Telecom Italia International N.V. o di ogni altra società con
      sede fuori dal Brasile direttamente o indirettamente controllata da TI con investimenti nel settore brasiliano delle telecomunicazioni nelle quali è consentita la partecipazione degli amministratori designati da TE e per le riunioni nelle quali la partecipazione degli amministratori designati da TE non è permessa trattandosi di materie relative alle attività svolte dalle
      società direttamente o indirettamente controllate da TI nella prestazione di servizi di telecomunicazioni nel mercato brasiliano e (ii) nel rispetto di adeguati obblighi di riservatezza, sia consegnata ai funzionari designati di TIM Celular S.A. e TIM Nordeste S.A. una copia degli ordini del giorno e dei verbali delle riunioni ai fini della loro consegna da parte di questi al
      regolatore dei servizi di telecomunicazioni brasiliani entro il termine di 30 giorni.
    </p>
<p>
      Le restrizioni e limitazioni introdotte dal Secondo Accordo Modificativo saranno applicabili sino alla scadenza del termine o alla cessazione del Patto Parasociale per qualsiasi altra ragione. TE prende inoltre atto che le restrizioni imposte permarranno in caso di Scissione di Telco ai sensi del Patto Parasociale.
    </p>
<p>
      Con il Secondo Accordo Modificativo, le Parti hanno altresì convenuto di modificare lo Statuto Telco, prevedendo che, fintantoché sussistano le applicabili restrizioni e limitazioni regolamentari in Brasile, (a) i titolari di Azioni B non avranno diritto di partecipare e votare nelle assemblee relative a qualsiasi materia riguardante le attività delle società
      direttamente o indirettamente controllate da TI che prestino servizi di telecomunicazioni in Brasile e (b) nessun amministratore designato dai titolari di Azioni B partecipi o voti nelle riunioni del consiglio di amministrazione – o di qualsiasi comitato interno – riguardanti attività svolte o da svolgersi nel mercato brasiliano delle telecomunicazioni da società
      direttamente o indirettamente controllate da TI.<br/>
      Tali modifiche sono state recepite ed introdotte nello Statuto Telco con delibera dell’assemblea dei soci del 20 novembre 2007.
    </p>
<p>
<em>5-bis Integrazioni al Patto Parasociale dipendenti dalla sottoscrizione del Terzo Accordo Modificativo<br/>
<strong>5-bis.1.</strong></em> Senza che ciò comporti alcuna garanzia verso Telco o gli Istituti Finanziatori, con la sottoscrizione dell’Accordo Integrativo le Parti hanno:
    </p>
<p>
      (i) confermato la propria disponibilità al supporto finanziario di Telco;
    </p>
<p>
      (ii) concordato tra loro le modalità per procedere a tale supporto finanziario nelle ipotesi in cui ciò si rendesse necessario ai sensi del contratto di finanziamento; in particolare le Parti hanno concordato di fare quanto possibile per supportare Telco, ciascuna in misura proporzionale rispetto alla partecipazione detenuta in Telco. Le Parti hanno altresì convenuto che
      dette risorse finanziarie dovranno essere rese disponibili (a) mediante un finanziamento soci o altro adeguato strumento finanziario che sia concordato dalle Parti e, in ogni caso, (b) entro i termini previsti dal contratto di finanziamento per evitare l’escussione del pegno e la conseguente appropriazione o vendita delle azioni su cui è stato costituito il pegno, restando inteso
      che (c) ciascuna Parte potrà proporre che l’apporto finanziario possa essere eseguito mediante sottoscrizione di un prestito obbligazionario emesso da Telco, nei limiti in cui ciò sia possibile entro il termine di cui al precedente punto (b), eventualmente anche mediante ricorso ad un finanziamento ponte.
    </p>
<p>
      È altresì previsto che, nel caso in cui una o più Parti si rifiutino di mettere a disposizione di Telco le risorse finanziarie di rispettiva pertinenza (la “<strong>Parte Dissenziente</strong>”), le altre Parti avranno diritto - in misura proporzionale rispetto alle relative partecipazioni in Telco - di integrare la porzione non contribuita dalla/e Parte/i
      Dissenziente/i. Nel caso in cui la Parte Dissenziente sia un Azionista di Telco di Classe A, tale diritto spetterà e sarà esercitabile unicamente dagli altri Azionisti di Classe A che non siano Parte Dissenziente;
    </p>
<p>
      (iii) stabilito le procedure per esercitare il Diritto di Opzione, concordando altresì che detto Diritto di Opzione: (a) spetterà soltanto alle Parti che non siano Parte Dissenziente, e (b) sarà esercitabile in proporzione alle azioni possedute da ciascuna Parte in Telco alla data di esercizio del Diritto di Opzione, con diritto di accrescimento sull’eventuale
      inoptato per gli Azionisti titolari della medesima categoria di azioni e, solo per il residuo, anche per gli azionisti titolari dell’altra categoria di azioni (fermo restando che gli Azionisti di Classe A avranno il diritto di nominare, per l’acquisto della quota oggetto di accrescimento, anche Investitori Qualificati Italiani, come di seguito definiti).
    </p>
<p>
<strong><em>5-bis.2.</em></strong> Con il contratto di opzione le Parti e gli Istituti Finanziatori hanno convenuto i termini e le modalità a cui potrà essere esercitato il Diritto di Opzione nei confronti dei medesimi Istituti Finanziatori. In particolare, hanno convenuto che:
    </p>
<p>
      (i) gli Istituti Finanziatori devono trasmettere alle Parti ogni comunicazione indirizzata a Telco avente ad oggetto l’avvio della procedura per l’escussione del pegno e che in tale comunicazione gli Istituti Finanziatori debbano altresì indicare (a) l’ammontare ancora pendente ai sensi del contratto di finanziamento oltre agli interessi maturati e da maturare
      nonché agli altri costi e spese, compresi i costi di escussione; (b) il prezzo al quale gli Istituti Finanziatori possono appropriarsi delle azioni gravate dal pegno e (c) il numero delle azioni gravate dal pegno di cui gli Istituti Finanziatori hanno il diritto di appropriarsi (le “<strong>Appropriation Shares</strong>”);
    </p>
<p>
      (ii) ciascuna Parte, nel rispetto di quanto indicato al punto 5-bis.1, ha il diritto di esercitare il Diritto di Opzione – mediante invio di un comunicazione scritta (la “<strong>Comunicazione di Esercizio</strong>”) entro 5 giorni lavorativi dal ricevimento della comunicazione di cui al precedente punto (i) – ad un prezzo per azione pari al più elevato tra
      (a) l’ammontare di cui al precedente punto (i) lettera (a) diviso il numero di <em>Appropriation Shares</em>, e (b) il prezzo a cui gli Istituti Finanziatori possono appropriarsi delle <em>Appropriation Shares</em> (i.e. la media del prezzo di listino nei 5 giorni di borsa precedenti, nel caso in cui le <em>Appropriation Shares</em> siano quotate);
    </p>
<p>
      (iii) il Diritto di Opzione può essere esercitato soltanto con riferimento alla totalità delle <em>Appropriation Shares</em>. Qualora infatti il numero di <em>Appropriation Shares</em> in relazione alle quali sia esercitato il Diritto di Opzione non coincida con il numero complessivo di <em>Appropriation Shares</em>, le Parti non potranno acquistare alcuna delle
      <em>Appropriation Shares</em>; resta inteso che qualora tale mancata coincidenza sia dipendente da errore materiale, alle Parti sarà concesso un giorno lavorativo per provvedere a sanarlo.
    </p>
<p>
<em><strong>6.</strong> Dismissione di beni rilevanti di TI o modifiche rilevanti nella strategia di TI</em><br/>
      Nel caso in cui (i) TI effettui dismissioni sotto qualsiasi forma di cespiti esteri - dalla stessa detenuti direttamente o indirettamente -  di valore superiore a Euro 4 miliardi per operazione (o serie di operazioni intercorse in relazione agli stessi beni nel periodo di 12 mesi) o (ii) TI concluda alleanze strategiche di rilievo con qualsiasi Operatore Telefonico; in tali casi TE
      avrà il diritto di far pervenire nei 30 giorni successivi una Comunicazione di Scissione alle altre Parti, le quali saranno tenute ad attuare la Scissione nelle modalità descritte nel precedente paragrafo 3.3.
    </p>
<p>
<em><strong>7.</strong> Stand still su azioni TI</em><br/>
      Il Patto Parasociale prevede l’impegno delle Parti per l’intera durata del Patto a non sottoscrivere o partecipare, direttamente o indirettamente, anche attraverso parti correlate alle Parti ai sensi dell’art. 109 del TUF (le “<strong>Parti Correlate</strong>”) a qualsivoglia accordo, anche verbale, riguardante le Azioni TI con Diritto di Voto (come di seguito
      definite) dai quali possa derivare la circostanza che le Parti, Telco e le Parti Correlate, considerate nel loro complesso, possiedano un numero di azioni TI che conferiscano diritti di voto nelle materie elencate all’art. 105 del TUF o qualsivoglia diritto di opzione, obbligazioni convertibili, warrants, derivati, che garantiscano il diritto di sottoscrivere od acquistare azioni TI
      con diritto di voto nelle materie elencate all’art. 105 TUF (collettivamente, le “<strong>Azioni TI con Diritto di Voto</strong>”) eccedente il 30%, soglia rilevante ai fini dell’offerta pubblica obbligatoria ai sensi dell’art. 109 del TUF (la “<strong>Soglia</strong>”).
    </p>
<p>
      Senza pregiudizio per quanto sopra disposto, l’acquisizione delle Azioni TI con Diritto di Voto sarà consentita a ciascuna Parte per un numero di Azioni TI con Diritto di Voto proporzionale alla percentuale detenuta da ciascuna Parte nel capitale sociale di Telco ma nei limiti della Soglia (gli “<strong>Interessi Rilevanti in TI</strong>”).
    </p>
<p>
      A tal fine il Patto Parasociale prevede degli obblighi di informazione delle Parti in merito a ciascuna ulteriore acquisizione di Azioni TI con Diritto di Voto e circa il numero di Azioni TI con Diritto di Voto possedute dalle Parti al termine di ciascun trimestre di calendario.
    </p>
<p>
      Il Patto prevede inoltre che, nel caso in cui la violazione di una delle Parti delle disposizioni in materia di stand still causi il superamento della Soglia e, quindi, il sorgere dell’obbligo di lanciare un’offerta pubblica obbligatoria ai sensi dell’art. 109 del TUF tale Parte si impegna (i) a manlevare e tenere indenne le altre Parti da qualsivoglia danno, perdita,
      costo e spesa derivante da tale violazione, (ii) ad assumersi la totale responsabilità dell’offerta pubblica obbligatoria, se necessaria, o della vendita della partecipazione in eccedenza, per quanto possibile e (iii) a sostenere tutti i costi connessi con l’offerta pubblica obbligatoria e tutti gli altri costi (inclusi i costi di consulenza) sostenuti dalle altre Parti.
    </p>
<p>
<em><strong>8.</strong> Aumenti di capitale di Telco</em><br/>
      Nel caso di aumenti di capitale di Telco, gratuiti o a pagamento senza esclusione del diritto di opzione, gli Azionisti A avranno il diritto di opzione, e contestuale prelazione sull’eventuale inoptato, sulle Azioni A mentre gli azionisti titolari di Azioni B (“<strong>Azionisti B</strong>”) avranno il diritto di opzione, e contestuale prelazione sull’eventuale
      inoptato, sulle Azioni B. Qualora dopo l’esercizio del diritto di opzione e di prelazione da parte degli Azionisti A rimangano Azioni A non sottoscritte, tali azioni potranno essere sottoscritte, mediante esercizio del diritto di opzione e prelazione, da parte degli Azionisti B in proporzione alle rispettive partecipazioni rispetto al numero totale di Azioni B emesse da Telco, previa
      conversione automatica delle sopradette Azioni A in ragione di un rapporto di conversione di una Azione B di nuova emissione per ogni Azione A sottoscritta. Qualora dopo l’esercizio del diritti di opzione e prelazione da parte dei titolari di Azioni B rimangano Azioni B non sottoscritte, tali azioni potranno essere sottoscritte, per mezzo dell’esercizio del diritto di opzione e
      prelazione, da parte degli Azionisti A in proporzione alle rispettive partecipazioni rispetto al numero totale di Azioni A emesse da Telco, previa conversione automatica delle sopradette Azioni B in ragione di un rapporto di conversione di una Azione A di nuova emissione per ogni Azione B sottoscritta.
    </p>
<p>
<em><strong>9.</strong> Trasferimento delle Azioni Telco – principi ed esenzioni</em><br/>
      Il Patto Parasociale disciplina i trasferimenti delle Azioni Telco, prevedendo che qualora una delle Parti intenda trasferire, a qualsiasi titolo, Azioni Telco o qualsivoglia diritto ad esse relativo, debba essere osservata l’apposita procedura prevista nel Patto (e riflessa nello Statuto Telco) di seguito descritta, fatta eccezione per i trasferimenti conseguenti a scissioni non
      proporzionali di Telco, a fusioni per incorporazione di società interamente possedute, a fusioni tra società interamente possedute controllanti o controllate dal medesimo azionista e, più in generale, per i trasferimenti in favore di società interamente possedute, controllanti o controllate ai sensi dell’art. 2359, comma 1, c.c., fermo restando che in tali casi il
      trasferimento dovrà intendersi risolutivamente condizionato al verificarsi dell’eventuale successivo cambiamento del controllo sulle predette società. Sono altresì esentate dall’applicazione della procedura che segue le operazioni derivate o di prestiti titoli, sempreché tali operazioni non pregiudichino i diritti delle altre Parti derivanti dal Patto
      Parasociale, dall’Accordo di Coinvestimento o dallo Statuto Telco e che l’Azionista trasferente riacquisti la piena proprietà o possesso delle Azioni Telco alla scadenza delle predette operazioni e mantenga medio tempore i diritti amministrativi e patrimoniali sulle predette azioni.
    </p>
<p>
<em><strong>9.1.</strong> Trasferimento delle Azioni A</em><br/>
      Al di fuori delle ipotesi di esenzione che precedono, ogni qual volta un Azionista A intenda trasferire le Azioni A (il "<strong>Socio Trasferente Azioni A</strong>") ad un terzo potenziale acquirente anche socio di Telco (il "<strong>Potenziale Acquirente Azioni A</strong>"), dovrà preventivamente offrire le stesse in prelazione (a parità di condizioni) agli
      altri Azionisti A e successivamente, al ricorrere dei presupposti di seguito indicati, agli Azionisti B (il “<strong>Diritto di Prelazione</strong>”). Gli Azionisti A potranno acquistare le Azioni A offerte in prelazione in proporzione al numero delle Azioni A da ciascuno di essi possedute rispetto al numero totale di Azioni A emesse da Telco; gli Azionisti B potranno acquistare
      le Azioni A offerte loro in prelazione in proporzione al numero delle Azioni B da ciascuno di essi possedute rispetto al numero totale di Azioni B emesse da Telco.<br/>
      Entro 30 giorni dalla data di ricevimento dell’offerta in prelazione (il “<strong>Termine di Esercizio</strong>”),  gli Azionisti A interessati potranno esercitare il Diritto di Prelazione mediante apposita comunicazione scritta (la “<strong>Comunicazione di Accettazione</strong>”). Gli Azionisti A che esercitino il Diritto di Prelazione, purché ne
      facciano contestuale richiesta, avranno il diritto (“<strong>Diritto di Accrescimento</strong>”) di prelazionare le azioni di Classe A rimaste invendute al momento in cui tutte le Comunicazioni di Accettazione siano state ricevute (le “<strong>Azioni A Rimanenti</strong>”). Qualora al termine della procedura di cui sopra residuino ancora Azioni A Rimanenti, ciascun
      Azionista A diverso dal Socio Trasferente Azioni A avrà la facoltà di procurare entro i successivi 30 giorni dalla scadenza del Termine di Esercizio (l’“<strong>Ulteriore Termine</strong>”) l’acquisto delle Azioni A Rimanenti da parte di uno o più Investitori Italiani Qualificati (intendendosi per “<strong>Investitori Italiani
      Qualificati</strong>” le società o i soggetti, diversi da Operatori Telefonici, che siano primari e qualificati investitori italiani istituzionali o privati previamente accettati per iscritto da parte degli Azionisti B, fermo restando che contestualmente all’acquisto di Azioni Telco dovranno aderire agli impegni contrattuali stipulati dal Socio Trasferente Azioni A in
      relazione alle Azioni Telco oggetto di trasferimento, incluso il Patto Parasociale). Tale facoltà verrà meno nel caso in cui (aa) il Potenziale Acquirente Azioni A sia un Operatore Telefonico, e (bb) per effetto del trasferimento delle Azioni A, la percentuale posseduta complessivamente nel capitale sociale da parte degli Azionisti A (alla data di stipula del presente Patto
      Parasociale) scenda al di sotto del 35% del capitale sociale. Rimane inteso che la perdita della predetta facoltà sarà limitata alla porzione delle Azioni da trasferirsi che determinano la discesa al di sotto del 35% del capitale sociale. Qualora alla scadenza dell’Ulteriore Termine residuino ancora Azioni A Rimanenti o l’Investitore Italiano Qualificato non abbia il
      diritto di acquistare azioni di Classe A ai sensi di quanto sopra previsto, queste Azioni A Rimanenti dovranno essere offerte in prelazione senza indugio agli Azionisti B - ai quali spetterà altresì il Diritto di Accrescimento - previa conversione automatica delle stesse Azioni A oggetto di prelazione in ragione di un rapporto di conversione di una Azione B di nuova emissione per
      ogni Azione A oggetto di prelazione. L’esercizio del Diritto di Prelazione da parte degli Azionisti B dovrà essere effettuato, mediante apposita comunicazione scritta, entro 15 giorni dal ricevimento dell’avviso di offerta in prelazione.<br/>
      Le Azioni A che eventualmente residuino ad esito delle procedure sopra descritte (le “<strong>Azioni A Invendute</strong>”) potranno essere trasferite dal Socio Trasferente Azioni A al Potenziale Acquirente Azioni A, entro 15 giorni. Tuttavia, qualora il Potenziale Acquirente Azioni A non accetti di comprare le sole Azioni A Invendute, in tal caso il Socio Trasferente Azioni A
      avrà diritto di vendere al Potenziale Acquirente Azioni A tutte le Azioni A originariamente offerte in prelazione agli Azionisti.
    </p>
<p>
<em><strong>9.2.</strong> Trasferimento delle Azioni B</em><br/>
      Sempre al di fuori delle ipotesi di esenzione, qualora sia un Azionista B a voler trasferire le proprie Azioni B (il "<strong>Socio Trasferente Azioni B</strong>”) ad un terzo potenziale acquirente anche socio di Telco (il “<strong>Potenziale Acquirente Azioni B</strong>”), dovrà preventivamente offrire le stesse (a parità di condizioni) a tutti gli altri
      Azionisti A e B. Entro 30 giorni dalla data di ricevimento dell’offerta in prelazione, gli Azionisti potranno esercitare il Diritto di Prelazione mediante apposita comunicazione scritta. Qualora l'offerta venga accettata nella sua totalità dagli Azionisti, le Azioni B oggetto dell'offerta in prelazione saranno ripartite tra detti Azionisti, in proporzione al numero di
      Azioni da ciascuno di essi possedute rispetto al numero totale di Azioni (di categoria A e B) emesse da Telco. Nel caso in cui l'offerta venga accettata solo in parte dagli Azionisti, le Azioni B prelazionate saranno ripartite tra detti Azionisti in proporzione al numero di Azioni da ciascuno di essi possedute rispetto al numero totale di Azioni (di categoria A e B); le Azioni B
      prelazionate da parte degli Azionisti A verranno trasferite agli stessi previa conversione automatica in Azioni A in ragione di un rapporto di conversione di una Azione A di nuova emissione per ogni Azione B oggetto di prelazione.<br/>
      Le Azioni B che eventualmente residuino ad esito delle procedure sopra descritte (le “<strong>Azioni B Invendute</strong>”) potranno essere trasferite dal Socio Trasferente Azioni B al Potenziale Acquirente Azioni B, entro 15 giorni. Tuttavia, qualora il Potenziale Acquirente Azioni B non accetti di comprare le sole Azioni B Invendute, in tal caso il Socio Trasferente Azioni B
      avrà diritto di vendere al Potenziale Acquirente Azioni B tutte le Azioni B originariamente offerte in prelazione agli Azionisti.
    </p>
<p>
<em><strong>9.3.</strong> Altre disposizioni in materia di trasferimento di Azioni Telco</em><br/>
      Il Patto Parasociale dispone che nell’ipotesi in cui il trasferimento delle Azioni Telco non preveda un corrispettivo in denaro ovvero non lo preveda integralmente in denaro, il prezzo al quale gli Azionisti di Telco potranno acquistare le azioni loro offerte in prelazione sarà determinato di comune accordo dall’Azionista che intenda trasferire le azioni e gli Azionisti che
      abbiano esercitato la prelazione e, in caso di mancato accordo, sarà determinato in base a criteri predeterminati (sulla base del patrimonio netto rettificato tenuto conto della medie aritmetiche dei prezzi ufficiali di borsa delle Azioni TI nei 30 giorni precedenti la data di offerta in prelazione) su cui, in caso di contestazioni, si baserà l’esperto eventualmente nominato
      dall’Autorità giudiziaria.<br/>
      Rimane inoltre pattuito tra le Parti che (i) tutti i trasferimenti di Azioni Telco previsti ai sensi del Patto sono soggetti alle applicabili disposizioni antitrust e/o regolamentari e che (ii) i trasferimenti effettuati in violazione delle disposizioni del Patto Parasociale in materia di trasferimento di Azioni Telco saranno inefficaci e non opponibili nei confronti di Telco.
    </p>
<p>
<em><strong>9.4.</strong> Diritto di co-vendita (tag along)<br/>
</em>Fermo restando quanto precede in materia di trasferimento di Azioni Telco, qualora uno o più Azionisti di Telco (congiuntamente il “<strong>Socio Rilevante</strong>”) (i) intendano trasferire anche in una o più volte, un numero di Azioni Telco pari ad almeno il 30% del capitale sociale di Telco (la “<strong>Quota Rilevante</strong>”) ad un terzo
      potenziale acquirente (o a più terzi potenziali acquirenti che siano appartenenti al medesimo gruppo o legati da rapporti di controllo o collegamento tra loro ex art. 2359 c.c. o che agiscano di concerto ex art. 109 TUF per l’acquisto della Quota Rilevante), e (ii) alla scadenza del termine di esercizio nessuno degli altri Azionisti eserciti il Diritto di Prelazione ovvero,
      nonostante l’esercizio del Diritto di Prelazione sia ancora pendente l’offerta da parte del terzo per una quota pari ad almeno la Quota Rilevante, l’Azionista (o gli Azionisti) che non abbia esercitato il Diritto di Prelazione (il “<strong>Socio Inoptante</strong>”), avrà il diritto di trasferire al terzo potenziale acquirente (a parità di condizioni)
      le proprie Azioni Telco (“<strong>Diritto di Covendita</strong>”). Qualora il trasferimento da parte del Socio Rilevante riguardi solo una parte delle Azioni Telco dallo stesso possedute, il Diritto di Covendita spetterà al Socio Inoptante nella medesima proporzione esistente fra il numero di Azioni Telco da trasferirsi da parte del Socio Rilevante ed il totale delle azioni
      possedute dal Socio Rilevante.<br/>
      Il Socio Inoptante che intenda esercitare il Diritto di Covendita dovrà darne comunicazione scritta con le modalità e nei termini previsti per l’esercizio del Diritto di Prelazione e per l’effetto sarà obbligato a vendere le azioni (nel numero sopra determinato) libere da ogni vincolo, gravame o diritto in favore di terzi,  al terzo potenziale
      acquirente.<br/>
      Il Socio Rilevante dovrà far sì che il terzo potenziale acquirente (a) accetti incondizionatamente la proposta di vendita di ciascun Socio Inoptante senza poter richiedere al riguardo alcuna dichiarazione e/o garanzia ad eccezione delle garanzie attinenti (ai) alla titolarità delle azioni di proprietà del Socio Inoptante ed alla capacità di disporne liberamente e
      (aii) al fatto che le azioni siano libere da ogni vincolo, gravame o diritto in favore di terzi;  e (b) acquisti tutte le azioni (nel numero sopra determinato) oggetto della proposta di vendita di ciascun Socio Inoptante.<br/>
      Il trasferimento delle azioni da parte del Socio Rilevante e degli altri Soci Inoptanti dovrà avvenire in un unico contesto, con contestuale pagamento del prezzo, entro 15 giorni dalla data di ricevimento della proposta di vendita.<br/>
      Qualora nessun Azionista abbia esercitato il Diritto di Prelazione né il Diritto di Covendita, il Socio Rilevante potrà trasferire le proprie azioni al terzo acquirente a condizione che: (a) il trasferimento avvenga alle medesime condizioni indicate agli altri Azionisti e (b) il trasferimento avvenga entro 15 giorni (termine che sarà ragionevolmente esteso qualora vi siano
      obblighi di comunicazione preventiva od autorizzazione da parte di un’autorità), restando inteso che il predetto termine si considererà rispettato qualora entro la relativa scadenza il Socio Rilevante abbia perfezionato con il terzo potenziale acquirente un contratto di compravendita ad efficacia differita (per non oltre 6 mesi) o condizionata esclusivamente
      all’ottenimento di autorizzazioni richieste dalla legge o da regolamenti.
    </p>
<p>
<em><strong>10.</strong> Diritto di Riscatto<br/>
</em>Premesso che l’adesione da parte di Telco ad eventuali offerte pubbliche di acquisto aventi ad oggetto le partecipazioni direttamente o indirettamente detenute da Telco in TI è soggetta all’autorizzazione assembleare ai sensi dell’art. 2364, comma 1, n. 5 del codice civile e dell’art. 10.1 dello Statuto Telco, il Patto Parasociale richiama quanto previsto
      all’art. 28 dello Statuto Telco che prevede che ciascuna Azione Telco (sia Azione A che Azione B) sia riscattabile ai sensi e per gli effetti di cui all’articolo 2437-sexies del codice civile (il “<strong>Diritto di Riscatto</strong>”) da parte dell’azionista (o degli azionisti) dissenziente nell’assemblea ordinaria di Telco chiamata ad autorizzare
      l’adesione da parte di Telco ad eventuali offerte pubbliche di acquisto aventi ad oggetto le partecipazioni direttamente o indirettamente detenute da Telco in TI. Il Diritto di Riscatto potrà essere esercitato solo per tutte le azioni di Telco detenute dagli altri Azionisti, nel rispetto della procedura dettata nello statuto di Telco al prezzo indicato all’art. 28.3(iv)
      dello Statuto Telco in misura pari al patrimonio netto rettificato di Telco, diviso per il numero totale delle sue azioni. Il patrimonio netto rettificato di Telco sarà a tal fine determinato tenuto conto del maggiore tra (i) il corrispettivo offerto per le azioni TI oggetto dell’offerta pubblica d’acquisto, e (ii) il prezzo delle azioni detenute in TI calcolato sulla base
      delle medie aritmetiche dei prezzi ufficiali di borsa nei 30 giorni precedenti alla data la data della comunicazione di esercizio del Diritto di Riscatto.
    </p>
<p>
<em><strong>11.</strong> Opzione d’acquisto<br/>
</em>Qualora il Consiglio di Amministrazione decida (con la maggioranza semplice conseguente all’avvenuto Stallo) di trasferire, direttamente o indirettamente, le azioni TI, e TE sia Azionista Dissenziente in tale delibera, TE potrà esercitare, entro 30 giorni dalla predetta delibera, alternativamente: (a) il diritto di acquistare da Telco le Azioni TI allo stesso prezzo e
      condizioni offerte dal terzo che ha proposto di acquistare le azioni TI, ovvero (b) il diritto di richiedere l’avvio della procedura di Scissione sopra descritta.
    </p>
<p>
      Il Patto prevede poi che ciascuna Parte si impegni a far si che gli eventuali trasferimenti di Azioni Telco in favore di Investitori Italiani Qualificati o di soggetti diversi dalle Parti medesime (nel rispetto delle procedure previste nello Statuto Telco) nonché la sottoscrizione di Azioni Telco da parte di Investitori Italiani Qualificati (nel rispetto delle procedure previste nello
      Statuto Telco) siano sospensivamente condizionati all’adesione da parte di detti soggetti al Patto Parasociale.
    </p>
<p>
      Il Patto prevede inoltre l’obbligo (i) di MB, AG e IS di non sollecitare offerte da parte di Operatori Telefonici aventi ad oggetto l’eventuale acquisto o sottoscrizione di Azioni Telco e Azioni TI e/o l’acquisto di Beni Stranieri Rilevanti di TI e/o alleanze strategiche con TI, informando per quanto possibile TE delle eventuali offerte non sollecitate ricevute, e (ii) di
      MB e IS ad astenersi dal fornire qualsiasi servizio di consulenza o finanziamento in favore di Operatori Telefonici connesso all’acquisizione o sottoscrizione da parte di tali Operatori Telefonici di Azioni Telco ed Azioni TI, e/o connesso all’acquisizione da parte di qualsiasi Operatore Telefonico di Beni Stranieri Rilevanti di TI; e/o connesso ad alleanze strategiche tra TI e
      qualsiasi Operatore Telefonico.
    </p>
<p>
      Ai sensi dell’Accordo Modificativo, le Parti hanno convenuto che, senza pregiudizio per la previsione di Standstill che, in ogni caso, rimane pienamente valida ed efficace, tali restrizioni non si applicheranno ad alcuna operazione sulle azioni di TI rientranti nello scopo dei servizi di investimento – come definiti all’articolo 1, comma 5, lettere da (b) a (e) del Decreto
      Legislativo n. 58/1998 – forniti da MB, AG e IS e/o da qualsiasi società dei loro rispettivi gruppi in favore di un Operatore Telefonico nell’ordinaria attività d’impresa, a condizione che l’operazione in questione non riguardi Azioni TI con Diritto di Voto superiori al 2% del Capitale di TI con Diritto di Voto.
    </p>
<p>
<em><strong>12.</strong> Durata</em><br/>
      Il presente Patto Parasociale ha durata di tre (3) anni a decorrere dal 28 aprile 2007 e sino al 28 aprile 2010 (la “<strong>Prima Data di Scadenza</strong>”).
    </p>
<p>
      Con la sottoscrizione dell’Accordo Modificativo e di Rinnovo le Parti hanno convenuto di rinnovare il Patto Parasociale per un ulteriore periodo di tre (3) anni e quindi dalla Prima Data di Scadenza e sino al 28 aprile 2013 (la “<strong>Seconda Data di Scadenza</strong>”).
    </p>
<p>
      L’Accordo Modificativo e di Rinnovo prevede altresì che ciascuna Parte (la “<strong>Parte Uscente</strong>”) potrà richiedere in forma scritta la Scissione mediante invio di comunicazione scritta alle altre Parti (la “<strong>Comunicazione di Uscita</strong>”) soltanto nel periodo intercorrente tra il 1° ottobre 2012 ed il 28 ottobre 2012 (il
      “<strong>Periodo per la Comunicazione di Uscita</strong>”). In tal caso le Parti saranno obbligate a dare corso alla Scissione entro un ragionevole periodo di tempo e comunque non oltre sei (6) mesi dalla data della Comunicazione di Uscita, ovvero, qualora l’operazione debba essere preventivamente autorizzata, entro sei (6) mesi dalla data in cui sia concessa tale
      autorizzazione. Qualora la Scissione sia richiesta da una o più Parti negli ultimi cinque (5) giorni del Periodo per la Comunicazione di Uscita, detto periodo sarà esteso sino al 5 novembre 2012.
    </p>
<p>
      In ogni caso in cui una Parte Uscente abbia trasmesso alle altre Parti una Comunicazione di Uscita, il Patto Parasociale continuerà a vincolare detta Parte Uscente sino alla Seconda Data di Scadenza ovvero, se antecedente, sino alla data in cui sia completata la Scissione. Il Patto Parasociale continuerà invece ad essere produttivo di effetti nei confronti delle altre Parti sino
      alla Seconda Data di Scadenza.
    </p>
<p>
      In aggiunta e senza pregiudizio a quanto sopra previsto con riferimento al diritto di ciascuna Parte di richiedere la Scissione nel Periodo per la Comunicazione di Uscita, l’Accordo Modificativo e di Rinnovo prevede altresì che nel periodo intercorrente tra il 1° aprile 2011 ed il 28 aprile 2011 (il “Periodo per la Comunicazione di Recesso”) ciascuna Parte (la
      “Parte Recedente”) avrà il diritto di recedere dal Patto Parasociale e di richiedere la Scissione mediante invio di comunicazione scritta alle altre Parti (la “Comunicazione di Recesso”). In tale ipotesi, le Parti saranno obbligate a dare corso alla Scissione entro un ragionevole periodo di tempo e comunque non oltre sei (6) mesi dalla data della Comunicazione
      di Recesso, ovvero, qualora l’operazione debba essere preventivamente autorizzata, entro sei (6) mesi dalla data in cui sia concessa tale autorizzazione. Qualora la Scissione sia richiesta da una o più Parti negli ultimi cinque (5) giorni del Periodo per la Comunicazione di Recesso, detto periodo sarà esteso sino al 5 maggio 2011.
    </p>
<p>
      In ogni caso in cui una Parte Recedente abbia trasmesso alle altre Parti una Comunicazione di Recesso, il recesso prenderà efficacia dalla data in cui sarà completata la Scissione ed il Patto Parasociale continuerà a vincolare detta Parte Recedente sino alla Seconda Data di Scadenza ovvero, se antecedente, sino alla data in cui sia completata la Scissione. Il Patto
      Parasociale continuerà invece ad essere produttivo di effetti nei confronti delle altre Parti sino alla Seconda Data di Scadenza.
    </p>
<p>
<em><strong>13.</strong> Ufficio del registro delle imprese presso il quale l’Accordo di Coinvestimento ed il Patto Parasociale saranno depositati<br/>
</em>L’Accordo di Coinvestimento, il Patto Parasociale, l’Accordo Modificativo, il Secondo Accordo Modificativo, l’Accordo Modificativo e di Rinnovo e il Terzo Accordo Modificativo sono stati depositati in lingua italiana, nei termini di legge, presso l’Ufficio del Registro delle Imprese di Milano.
    </p>
<p>
      16 gennaio 2010
    </p>
<p>
<strong>[OB.10.10.1]