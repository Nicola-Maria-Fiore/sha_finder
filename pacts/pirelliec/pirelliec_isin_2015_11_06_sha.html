/strong>
</p>
<hr/>
<p>
<br id="break"/>
       
    </p>
<p>
<b>Estratto dei patti parasociali comunicati alla Consob ai sensi dell'art. 122 del d.lgs. 24.2.1998, n. 58</b>
</p>
<p align="center">
<font size="3"><strong>PIRELLI &amp; C. S.P.A.</strong> </font>
</p>
<p align="justify">
<font size="3"><em>Le presenti informazioni essenziali sono state aggiornate in data 6 novembre 2015, nel paragrafo "Percentuali e numero di strumenti finanziari oggetto del Patto Parasociale", sezione relativa a Pirelli, e in alcuni altri paragrafi, all’esito dell’offerta pubblica di acquisto obbligatoria totalitaria promossa da Marco Polo Industrial Holding S.p.A.
      sulle azioni ordinarie di Pirelli, ai sensi degli articoli 106, comma 1-</em> bis <em>e 109 d.lgs. 24 febbraio 1998, n. 58 ("<b>TUF</b>"), e del completamento della procedura per l’esercizio congiunto dell’obbligo di acquisto previsto dall’art. 108, comma 1, TUF e del diritto di acquisto previsto dall’art. 111 TUF, nonché per tener conto del
      completamento del Riassetto Societario di CF (come</em> infra <em>definito).</em></font>
</p>
<p align="justify">
<font size="3"><em>Di seguito, in corsivo sottolineato, le parti aggiunte o riformulate rispetto al testo delle informazioni essenziali aggiornato in data 6 ottobre 2015.</em></font>
</p>
<p align="center">
<font size="3"><em>*****</em></font>
</p>
<p>
<font size="3">In data 22 marzo 2015 (la "<b>Data del <i>Signing</i></b>") China National Chemical Corporation, una <i>state owned enterprise</i> soggetta a controllo della State-owned Assets Supervision and Administration Commission of the State Council (SASAC) della Repubblica Popolare Cinese ("<b>CC</b>"), e China National Tire &amp; Rubber Corporation, Ltd.,
      società controllata da CC ("<b>CNRC</b>"), da una parte, e Camfin S.p.A. ("<b>CF</b>"), Long-Term Investments Luxembourg S.A. ("<b>LTI</b>") e Coinv S.p.A. ("<b>Coinv</b>"), dall’altra parte (complessivamente, le "<b>Parti</b>"), hanno stipulato un accordo di compravendita e di co-investimento, successivamente modificato in data 5
      agosto 2015, (l’"<b>Accordo</b>") avente ad oggetto, subordinatamente al verificarsi delle condizioni sospensive previste dall’Accordo stesso:</font>
</p>
<p align="justify">
<font size="3">(i) l’acquisizione, da parte di una società per azioni italiana di nuova costituzione, indirettamente controllata da CNRC ("<b>Bidco</b>"), delle azioni ordinarie di Pirelli &amp; C. S.p.A. ("<b>Pirelli</b>" o la "<b>Società</b>") detenute da CF direttamente e (per quanto possibile, come <i>infra</i> descritto) indirettamente
      tramite CAM 2012 S.p.A. ("<b>CAM 2012</b>") (la "<b>Partecipazione</b>");</font>
</p>
<p align="justify">
<font size="3">(ii) il reinvestimento da parte di CF di una parte dei proventi derivanti dalla compravendita delle azioni ordinarie Pirelli direttamente possedute da CF;</font>
</p>
<p align="justify">
<font size="3">(iii) la sottoscrizione tra le Parti, alla data di perfezionamento della compravendita (rispettivamente, la "<b>Data del <i>Closing</i></b>" e il "<i><b>Closing</b></i>"), di un patto parasociale contenente pattuizioni concernenti, tra l’altro, la <i>corporate governance</i> della Società e dei veicoli che la controllano e il trasferimento delle
      relative azioni (il "<b>Patto Parasociale</b>");</font>
</p>
<p align="justify">
<font size="3">(iv) a seguito del <i>Closing</i>, la promozione da parte di Bidco di un’offerta pubblica di acquisto obbligatoria sul restante capitale ordinario di Pirelli, ai sensi degli artt. 106, comma 1-<i>bis</i>, e 109 del D. Lgs. 24 febbraio 1998, n. 58 ("<b>TUF</b>"), al prezzo di Euro 15,00 per azione, nonché di un’offerta pubblica di acquisto volontaria
      sulla totalità delle azioni di risparmio emesse dalla stessa Pirelli, al prezzo di Euro 15,00 per azione, condizionata al raggiungimento di non meno del 30% del capitale di risparmio, con l’obiettivo di conseguire il <i>delisting</i> della Società (complessivamente, l’"<b>Offerta</b>").</font>
</p>
<p align="justify">
<font size="3">L’operazione così articolata (l’"<b>Operazione</b>") è finalizzata a realizzare una <i>partnership</i> industriale di lungo termine tra CNRC e gli attuali azionisti di CF (Coinv e LTI) relativa a Pirelli. Al completamento dell’Operazione, è previsto che CC eserciti il controllo sulla Società.</font>
</p>
<p align="justify">
<font size="3">Alla Data del <i>Closing</i> (11 agosto 2015), CF ha reinvestito una parte dei proventi della compravendita, con sottoscrizione, alle stesse condizioni di CNRC, di un aumento di capitale di Newco (il "<b>Reinvestimento</b>"). Per effetto del Reinvestimento il capitale sociale di Newco è così ripartito:</font>
</p>
<div style="MARGIN-LEFT: 2em">
<p align="justify">
<font size="3">CNRC (tramite SPV Lux): 65%;</font>
</p>
<p align="justify">
<font size="3">CF (direttamente): 35%.</font>
</p>
</div>
<p align="justify">
<font size="3">Inoltre, <u><i>in conformità all’Accordo</i></u>, <u><i>in data 4 novembre 2015</i></u> gli azionisti di CF (Coinv, LTI e LTI Ita, come di seguito definita) <u><i>hanno perfezionato un</i></u> riassetto societario della stessa CF <u><i>che ha comportato</i></u> l’uscita di LTI e LTI Ita dal capitale di CF e l’attribuzione a LTI e LTI Ita di una
      partecipazione diretta in Newco pari al 36% della quota Newco posseduta da CF, che manterrà una quota di Newco pari al 64% di quella iniziale (il "<b>Riassetto Societario di CF</b>"). <u><i>A seguito del</i></u> Riassetto Societario di CF <u><i>e in conseguenza della sottoscrizione dell’Aumento di Capitale Aggiuntivo da parte di CF e/o di CNRC, a seconda del
      caso,</i></u> il capitale sociale di Newco sarà così ripartito:</font>
</p>
<div style="MARGIN-LEFT: 2em">
<p align="justify">
<font size="3">CNRC (tramite SPV Lux): tra il 50,1% e il 65%;</font>
</p>
<p align="justify">
<font size="3">Coinv (tramite CF): tra il 22,4% e il 37,3%;</font>
</p>
<p align="justify">
<font size="3">LTI (direttamente e tramite LTI Ita): il 12,6%;</font>
</p>
</div>
<p align="justify">
<font size="3">fermo restando che la partecipazione di CNRC non potrà mai scendere al di sotto del 50,1%.</font>
</p>
<p align="justify">
<font size="3">Nell’ambito dell’Accordo, sono previste alcune pattuizioni rilevanti ai sensi dell’articolo 122, commi 1 e 5, TUF e dalle applicabili disposizioni della delibera Consob n. 11971 del 14 maggio 1999 e successive modifiche (il "<b>Regolamento Emittenti</b>").</font>
</p>
<p align="justify">
<font size="3">In particolare, l’Accordo contiene alcune previsioni rilevanti ai sensi dell’art. 122, commi 1 e 5, TUF, di seguito riassunte.</font>
</p>
<p align="justify">
<font size="3"><u>Impegni relativi al Consiglio di Amministrazione di Pirelli</u></font>
</p>
<p align="justify">
<font size="3">In data 11 agosto 2015, due consiglieri di amministrazione di Pirelli hanno rassegnato le proprie dimissioni con effetto alla Data del Closing secondo quanto previsto dall’Accordo. È previsto che la cooptazione di due amministratori designati da Bidco nelle persone di Bai Xinping e Ze’ev Goldberg, abbia luogo al più tardi nella prima riunione del
      Consiglio di Amministrazione di Pirelli che si terrà dopo il Closing e comunque entro l’inizio del periodo di adesione all’Offerta.</font>
</p>
<p align="justify">
<font size="3">È infine previsto l’impegno di CF a fare sì che, a seguito della conclusione dell’Offerta, i consiglieri di amministrazione della Società nominati dalla lista presentata da CF rassegnino le proprie dimissioni ai fine di addivenire alla nomina dei nuovi consiglieri di designazione di CNRC.</font>
</p>
<p align="justify">
<font size="3"><u>Comportamenti delle Parti in caso di offerta alternativa</u></font>
</p>
<p align="justify">
<font size="3">In caso di promozione di un’offerta pubblica di acquisto di terzi alternativa all’Offerta, è previsto un periodo di consultazione tra le Parti e sono disciplinati taluni rispettivi diritti e obblighi delle Parti stesse in relazione a tale offerta alternativa.</font>
</p>
<p align="justify">
<font size="3"><u>Impegni relativi alla fusione</u></font>
</p>
<p align="justify">
<font size="3">Subordinatamente al verificarsi delle condizioni sospensive, è previsto che, nel rispetto della disciplina e delle procedure di governo societario applicabili:</font>
</p>
<p align="justify">
<font size="3">(i) qualora all’esito dell’Operazione sia completato il <i>delisting</i> di Pirelli, sia deliberata una fusione per incorporazione di Pirelli e Bidco in Holdco (la "<b>Fusione A</b>"); ovvero</font>
</p>
<p align="justify">
<font size="3">(ii) qualora non sia completato il <i>delisting</i> di Pirelli, sia deliberata una fusione per incorporazione di Pirelli in Bidco finalizzata al <i>delisting</i> di Pirelli, purché il corrispettivo per il recesso spettante ai soci ordinari di Pirelli non sia superiore al prezzo dell’Offerta, o, in difetto, con contestuale quotazione di Bidco (la "<b>Fusione
      B</b>");</font>
</p>
<p align="justify">
<font size="3">(iii) qualora non venga eseguita la fusione di cui al precedente punto (ii), le Parti decideranno se procedere ad una fusione per incorporazione di Bidco in Holdco (la "<b>Fusione C</b>");</font>
</p>
<p align="justify">
<font size="3">(ciascuna delle operazioni di fusione contemplate dai precedenti punti una "<b>Fusione</b>").</font>
</p>
<p align="justify">
<font size="3"><u>Impegni di riorganizzazione industriale</u></font>
</p>
<p align="justify">
<font size="3">Le Parti si sono accordate per fare in modo che, in conformità alla legge e alle procedure di governo societario applicabili:</font>
</p>
<p align="justify">
<font size="3">(i) la Società implementi e completi il progetto industriale attualmente in corso, volto a fornire autonoma rilevanza al segmento <i>Industrial tyre</i>, anche attraverso un’entità separata (denominata nell’Accordo "<i><b>Pirelli Industrial</b></i>");</font>
</p>
<p align="justify">
<font size="3">(ii) siano completate le procedure per l’integrazione di <i>Pirelli Industrial</i> con alcuni <i>asset</i> strategici di proprietà di CNRC (gli "<b>Asset CC</b>");</font>
</p>
<p align="justify">
<font size="3">(iii) si proceda ad una integrazione di <i>Pirelli Industrial</i> con Fengshen Tires Stock Limited Company (Aeolus), società partecipata da CC;</font>
</p>
<p align="justify">
<font size="3">(quanto sopra, complessivamente, la "<b>Riorganizzazione Industriale</b>").</font>
</p>
<p align="justify">
<font size="3"><u>Impegni di <i>standstill</i></u></font>
</p>
<p align="justify">
<font size="3">È previsto l’impegno di ciascuna Parte a non effettuare acquisti né altre operazioni aventi ad oggetto azioni Pirelli o di altri strumenti finanziari ad esse collegati che possano determinare un aumento del prezzo dell’Offerta, nonché dei corrispettivi del diritto e dell’obbligo di acquisto.</font>
</p>
<p align="justify">
<font size="3"><u>Patto Parasociale</u></font>
</p>
<p align="justify">
<font size="3">Infine, in conformità all’Accordo, in data 11 agosto 2015 è stato stipulato tra le Parti il Patto Parasociale.</font>
</p>
<p align="center">
<font size="3">* * *</font>
</p>
<p align="justify">
<font size="3">Il Patto Parasociale contiene la disciplina e gli impegni contrattuali delle Parti relativi, tra l’altro, alla <i>corporate governance</i> delle Holding di Partecipazione Italiane (come di seguito definite) e di Pirelli, all’eventuale nuova quotazione di Pirelli nel caso in cui si sia verificato il <i>delisting</i> della stessa e il regime di circolazione delle
      partecipazioni possedute dalle Parti nelle Holding di Partecipazione Italiane e in Pirelli.</font>
</p>
<p align="justify">
<font size="3"><b>Società i cui strumenti finanziari sono oggetto del Patto Parasociale</b></font>
</p>
<p align="justify">
<font size="3">Marco Polo International Italy S.p.A. (Newco), società per azioni di diritto italiano con socio unico, avente sede legale in Milano, via San Primo n. 4, numero di iscrizione nel Registro Imprese di Milano, C.F. e P. IVA n. 09052130961.</font>
</p>
<p align="justify">
<font size="3">Marco Polo International Holding Italy S.p.A. (Holdco), società per azioni di diritto italiano con socio unico, avente sede legale in Milano, via San Primo n. 4, numero di iscrizione nel Registro Imprese di Milano, C.F. e P. IVA n. 09057800964.</font>
</p>
<p align="justify">
<font size="3">Marco Polo Industrial Holding S.p.A. (Bidco), società per azioni di diritto italiano con socio unico, avente sede legale in Milano, via San Primo n. 4, numero di iscrizione nel Registro Imprese di Milano, C.F. e P. IVA n. 09065250962.</font>
</p>
<p align="justify">
<font size="3">Pirelli &amp; C. S.p.A., con sede in Milano, Viale Piero e Alberto Pirelli, n. 25, iscritta presso il Registro delle Imprese di Milano al n. 00860340157, avente, alla data del <i><u>6 novembre 2015</u></i>, un capitale sociale pari a Euro 1.345.380.534,66, rappresentato da n. 475.740.182 azioni ordinarie e n. 12.251.311 azioni di risparmio. Le azioni <i><u>di
      risparmio</u></i> della Società sono ammesse alle negoziazioni sul Mercato Telematico Azionario organizzato e gestito da Borsa Italiana S.p.A..</font>
</p>
<p align="justify">
<font size="3"><b>Soggetti aderenti al Patto Parasociale</b></font>
</p>
<p align="justify">
<font size="3">China National Chemical Corporation, società di diritto cinese con sede in Beijing (Repubblica Popolare Cinese), n. 62 West Beishuan Road, Haidian District, iscritta presso il registro dell’Amministrazione Statale dell’Industria e del Commercio della Repubblica Popolare Cinese al n. 100000000038808;</font>
</p>
<p align="justify">
<font size="3">China National Tire &amp; Rubber Corporation, Ltd., società di diritto cinese con sede in Beijing (Repubblica Popolare Cinese), n. 62 West Beishuan Road, Haidian District, iscritta presso il registro dell’Amministrazione Statale dell’Industria e del Commercio della Repubblica Popolare Cinese al n. 100000000008065;</font>
</p>
<p align="justify">
<font size="3">CNRC International Limited, società di diritto cinese, con sede in RMS 05-15, 13A/F South Tower World Finance CTR Harbour City, 17 Canton RD TST KLN, Hong Kong (Repubblica Popolare Cinese) ("<b>SPV HK1</b>");</font>
</p>
<p align="justify">
<font size="3">CNRC International Holding (HK) Limited, società di diritto cinese, con sede in RMS 05-15, 13A/F South Tower World Finance CTR Harbour City, 17 Canton RD TST KLN, Hong Kong (Repubblica Popolare Cinese) ("<b>SPV HK2</b>");</font>
</p>
<p align="justify">
<font size="3">Fourteen Sundew S.àr.l., società di diritto lussemburghese con sede in Lussemburgo, rue Guillaume Kroll no. 5, L-1882, iscritta nel Luxembourg Register of Companies and Businesses under al n. B-195473 ("<b>SPV Lux</b>");</font>
</p>
<p align="justify">
<font size="3">Camfin S.p.A., società di diritto italiano con sede in Milano, Piazza Borromeo n. 12, numero di iscrizione al Registro delle Imprese di Milano, C.F. e P. IVA n. 00795290154;</font>
</p>
<p align="justify">
<font size="3">Long-Term Investments Luxembourg S.A., società di diritto lussemburghese con sede in 412F, route d’Esch, L.2086, Lussemburgo (Gran Ducato del Lussemburgo);</font>
</p>
<p align="justify">
<font size="3">LTI Holding S.r.l., società di diritto italiano con sede in Milano, Via Giosuè Carducci n. 32, numero di iscrizione al Registro delle Imprese di Milano, C.F. e P. IVA n. 07794690961 ("<b>LTI Ita</b>");</font>
</p>
<p align="justify">
<font size="3">Coinv S.p.A., società di diritto italiano con sede in Milano, Piazza Borromeo n. 12, numero di iscrizione al Registro delle Imprese di Milano, C.F. e P. IVA n. 08852660961.</font>
</p>
<p align="justify">
<font size="3"><b>Percentuali e numero di strumenti finanziari oggetto del Patto Parasociale</b></font>
</p>
<p align="justify">
<font size="3">Il Patto Parasociale ha ad oggetto le azioni e gli strumenti finanziari emessi da Newco, Holdco e Bidco (congiuntamente anche le "<b>Holding di Partecipazione Italiane</b>"), nonché le azioni ordinarie di Pirelli detenute da Bidco alla Data del <i>Closing</i>, all’esito dell’Offerta e successivamente, come specificato in precedenza, nonché le
      azioni Pirelli possedute da CF tramite CAM 2012, comunque conferite nel Patto Parasociale.</font>
</p>
<p align="justify">
<font size="3">Alla data del <u><i>6 novembre 2015</i></u>, Bidco è proprietaria <u><i>della totalità delle azioni ordinarie della Società, ad eccezione di n. 351.590 azioni proprie tuttora detenute da Pirelli</i></u>. Per quanto riguarda le azioni di proprietà di CAM 2012 (pari al 3,08% del capitale votante di Pirelli, tenuto conto dei trasferimenti di parte delle
      azioni di compendio al servizio della conversione perfezionatisi nel frattempo ai sensi del regolamento di un prestito obbligazionario convertibile emesso dalla stessa CAM 2012), <u><i>esse sono state cedute a Bidco, in data 12 ottobre 2015, al medesimo prezzo dell’Offerta</i></u>.</font>
</p>
<p align="justify">
<font size="3"><b>Contenuto del Patto Parasociale</b></font>
</p>
<p align="justify">
<font size="3"><b><i>Governance</i> delle Holding di Partecipazione Italiane</b></font>
</p>
<p align="justify">
<font size="3"><u><i>Oggetto sociale</i></u></font>
</p>
<p align="justify">
<font size="3">L’oggetto sociale di SPV HK1, SPV HK2, SPV Lux, CF, LTI, LTI Ita e dei Veicoli Italiani consiste nella detenzione e gestione (direttamente o indirettamente) delle Azioni Pirelli secondo le previsioni di cui al Patto Parasociale e nel compimento delle usuali attività strumentali, complementari o utili al conseguimento dell’oggetto sociale.</font>
</p>
<p align="justify">
<font size="3"><u><i>Partecipazioni in Newco</i></u></font>
</p>
<p align="justify">
<font size="3">Le partecipazioni detenute in Newco da CF (la "<b>Quota CF</b>") e da CNRC (la "<b>Quota CNRC</b>"):</font>
</p>
<p align="justify">
<font size="3">(i) alla data di stipulazione del Patto, sono pari al 35% con riferimento alla Quota CF e al 65% con riferimento alla Quota CNRC;</font>
</p>
<p align="justify">
<font size="3">(ii) al "<b>Completamento dell’Offerta</b>" (cioè alla data del pagamento agli azionisti che abbiano aderito all’Offerta del relativo corrispettivo, tenendo in considerazione ogni riapertura dei termini dell’Offerta stessa, anche nel contesto di eventuali procedure di <i>sell-out</i> e <i>squeeze-out</i>) e successivamente alla sottoscrizione
      di aumenti riservati, rispettivamente, a CF e a CNRC dovranno essere pari: (x) qualora Pirelli sia oggetto di <i>delisting</i>, a una percentuale pari al 35% con riferimento alla Quota CF e ad una percentuale pari al 65% con riferimento alla Quota CNRC, e (y) qualora Pirelli non sia oggetto di <i>delisting</i>, a una percentuale tra il 35% ed il 49% con riferimento alla Quota CF e ad una
      percentuale tra il 51% e il 65% con riferimento alla Quota CNRC; e</font>
</p>
<p align="justify">
<font size="3">(iii) alla data di perfezionamento di un ulteriore aumento di capitale (l’"<b>Aumento di Capitale Aggiuntivo</b>"), aperto per la sottoscrizione fino a 6 mesi successivi alla "<b>Data di Chiusura dell’Offerta</b>" (cioè alla data che cade non oltre 1 giorno lavorativo prima della data in cui Bidco pagherà agli azionisti il prezzo
      dell’offerta pubblica di acquisto obbligatoria) dovranno essere pari: (x) qualora Pirelli sia oggetto di <i>delisting</i>, ad una percentuale pari al 49,9% con riferimento alla Quota CF e a una percentuale pari al 50,1% con riferimento alla Quota CNRC, qualora l’Aumento di Capitale Aggiuntivo sia interamente sottoscritto da CF, ovvero ad una percentuale tra il 35% ed il 49,9%
      con riferimento alla Quota CF e ad una percentuale tra il 50,1% e il 65% con riguardo alla Quota CNRC qualora l’Aumento di Capitale Aggiuntivo non venga sottoscritto, o venga sottoscritto solo parzialmente, da CF, e (y) qualora Pirelli non sia oggetto di <i>delisting</i>, ad una percentuale pari al 49% con riguardo alla Quota CF e ad una percentuale del 51% con riferimento alla Quota
      CNRC, qualora l’Aumento di Capitale Aggiuntivo sia interamente sottoscritto da CF, ovvero ad una percentuale tra 35% e il 49% con riguardo alla Quota CF e ad una percentuale tra il 51% e il 65% con riferimento alla Quota CNRC, qualora l’Aumento di Capitale Aggiuntivo non venga sottoscritto, o venga solo parzialmente sottoscritto, da CF.</font>
</p>
<p align="justify">
<font size="3">Resta inteso che, <u><i>per effetto del</i></u> perfezionamento del Riassetto Societario di CF, (x) ogni riferimento contenuto alla Quota CF dovrà intendersi come riferito alla partecipazione di CF in Newco a seguito del Riassetto Societario di CF (la "<b>Quota CF post-Riassetto Societario</b>", pari al 64% della Quota CF) e alla partecipazione di LTI in Newco
      (la "<b>Quota LTI</b>", pari al 36% della Quota CF); (y) la Quota CF post-Riassetto Societario sarà compresa tra il 22,4% e il 37,3% (qualora CF sottoscriva l’Aumento di Capitale Aggiuntivo) e (z) la Quota LTI sarà <u><i>pari al</i></u> 12,6% del capitale sociale di Newco; e (w) la Quota CNRC non dovrà mai scendere al di sotto del 50,1%.</font>
</p>
<p align="justify">
<font size="3"><u>Corporate Governance di Newco</u></font>
</p>
<p align="justify">
<font size="3"><i>Statuto</i></font>
</p>
<p align="justify">
<font size="3">Le Parti concordano che la <i>corporate governance</i> di Newco dovrà essere in linea con le previsioni del Patto Parasociale come riflesse, nella massima misura possibile, nello statuto di Newco.</font>
</p>
<p align="justify">
<font size="3"><i>Consiglio di Amministrazione</i></font>
</p>
<p align="justify">
<font size="3">Il Consiglio di Amministrazione di Newco sarà nominato attraverso un sistema basato sul voto di lista e sarà composto da 16 amministratori nominati come segue: (a) CNRC avrà diritto di presentare una lista per la nomina degli amministratori in qualità di azionista possessore di azioni di "Classe A" e 8 amministratori saranno nominati da tale
      lista presentata da CNRC, restando inteso che 1 di essi sarà nominato presidente (il "<b>Presidente di Newco</b>"); (b) CF, LTI e LTI Ita, a seconda del caso, in quanto possessori di azioni di "Classe B" (gli "<b>Azionisti di Classe B</b>"), avranno diritto di designare 8 amministratori, restando inteso che (i) ciascun Azionista di Classe B avrà il
      diritto di presentare una lista per la nomina degli amministratori, (ii) 5 amministratori saranno nominati dalla lista presentata da CF (la "<b>Lista CF</b>"), 1 dei quali da nominare amministratore delegato di Newco (l’"<b>Amministratore Delegato di Newco</b>") a condizione che tale lista sia presentata da CF, e (iii) 3 amministratori saranno nominati dalla lista
      presentata congiuntamente da LTI e LTI Ita (la "<b>Lista LTI</b>") fermo restando che fino al perfezionamento del Riassetto Societario di CF (1) ogni riferimento agli Azionisti di Classe B si intenderà come riferito alla sola CF, (2) CF presenterà una lista per la nomina degli amministratori di Newco, nella quale saranno ricompresi anche 3 amministratori designati
      congiuntamente da LTI e LTI Ita, i quali saranno a ogni effetto di cui al Patto Parasociale considerati come tratti dalla Lista LTI e che, salvo quanto previsto nell’art. 3.3.2. del Patto Parasociale, nel caso si verifichi un Evento LTI (come di seguito definito) ogni riferimento di cui al Patto Parasociale agli Azionisti di Classe B si intenderà come un riferimento alla sola CF
      e ogni diritto di <i>governance</i> attribuito a LTI e agli amministratori dalla stessa designati si intenderà come riferito, rispettivamente, alla sola CF e agli amministratori dalla stessa designati. Al fine di preservare la composizione del Consiglio di Amministrazione sopra descritta, qualora un amministratore cessi dal proprio incarico per qualsivoglia ragione, il socio di Newco
      che lo ha designato (e che continui ad avere diritto a designarlo) avrà il diritto di designare il nuovo amministratore. Lo stesso varrà in caso di revoca.</font>
</p>
<p align="justify">
<font size="3"><i>Collegio Sindacale</i></font>
</p>
<p align="justify">
<font size="3">Il Collegio Sindacale di Newco sarà nominato attraverso un sistema basato sul voto di lista, secondo le previsioni che seguono: (a) CNRC avrà diritto di designare 2 sindaci effettivi ed 1 sindaco supplente; (b) gli Azionisti di Classe B avranno diritto di designare 1 sindaco effettivo, che ricoprirà la carica di Presidente del Collegio Sindacale, e 1 sindaco
      supplente.</font>
</p>
<p align="justify">
<font size="3">Su richiesta di CF o di LTI <u><i>(</i></u> anche congiuntamente a LTI Ita<u><i>)</i></u> il Collegio Sindacale sarà allargato a 5 membri effettivi da nominare come segue: (i) CNRC avrà il diritto di designare 3 sindaci effettivi, uno dei quali sarà il Presidente del Collegio Sindacale; (ii) CF avrà il diritto di designare 1 sindaco effettivo e 1 sindaco
      supplente; e (iii) LTI e LTI Ita avranno il diritto di designare congiuntamente 1 sindaco effettivo e 1 sindaco supplente.</font>
</p>
<p align="justify">
<font size="3"><i>Delibere degli organi societari</i></font>
</p>
<p align="justify">
<font size="3">Le Parti convengono che le delibere dei competenti organi societari di Newco saranno validamente adottate nel rispetto dei seguenti principi:</font>
</p>
<p align="justify">
<font size="3">(A) <i>ove di competenza dell’assemblea degli azionisti di Newco</i>: salvo quanto di seguito previsto, l’assemblea degli azionisti di Newco sarà validamente tenuta e potrà deliberare validamente in conformità alle previsioni del codice civile e, in caso di parità di voti nella seconda seduta convocata, le azioni Newco di CNRC avranno un voto
      aggiuntivo. Inoltre, fatto salvo quanto diversamente previsto da altre previsioni del Patto Parasociale, le seguenti delibere sottoposte all’assemblea degli azionisti di Newco richiederanno la preventiva approvazione dell’assemblea speciale degli Azionisti di Classe B che dovrà deliberare con un <i>quorum</i> dell’87%:</font>
</p>
<p align="justify">
<font size="3">(i) azioni di responsabilità contro gli amministratori;</font>
</p>
<p align="justify">
<font size="3">(ii) aumenti di capitale e riduzioni di capitale diversi da quelli che (x) siano richiesti per legge e/o (y) siano necessari al fine di rifinanziare l’indebitamento di cui ai contratti di finanziamento relativi all’Operazione (i "<b>Contratti di Finanziamento</b>") alla scadenza o in caso di inadempimento o potenziale grave inadempimento dei
      <i>covenant</i> finanziari, e/o (z) siano necessari a perfezionare l’acquisto di ulteriori azioni di Pirelli entro 12 mesi alla Data di Chiusura dell’Offerta, a condizione che, con riferimento al punto (z), (A) tali acquisti vengano effettuati ad un prezzo pari a o inferiore al prezzo dell’offerta pubblica di acquisto obbligatoria e (B) non venga superato
      l’investimento complessivo di CF (e, dopo il Riassetto Societario di CF, di CF e LTI) nell’Operazione (pari a Euro 1.149 milioni); (restando inteso che tutti gli aumenti di capitale saranno offerti in opzione ai sensi dell’articolo 2441 del codice civile a tutti gli azionisti e che il relativo prezzo per azione sarà determinato in base al <i>fair market
      value</i>);</font>
</p>
<p align="justify">
<font size="3">(iii) liquidazione, fusioni (diverse dalle fusioni regolate dagli articoli 2505 e 2505-<i>bis</i> del codice civile) e scissioni, fermo restando in ogni caso che le Parti saranno obbligate a votare in favore dell’approvazione delle Fusioni;</font>
</p>
<p align="justify">
<font size="3">(iv) modifiche alle clausole dello statuto di Newco (diverse dalle modifiche di cui all’articolo 2365 del codice civile);</font>
</p>
<p align="justify">
<font size="3">(B) <i>ove di competenza del Consiglio di Amministrazione di Newco</i>:</font>
</p>
<p align="justify">
<font size="3">(1) fatto salvo quanto previsto al successivo punto (2), le riunioni del Consiglio di Amministrazione saranno validamente tenute con la presenza della maggioranza degli amministratori e ogni delibera verrà validamente adottata con il voto favorevole della maggioranza assoluta degli amministratori presenti, a condizione che almeno 1 degli amministratori tratti dalla Lista
      CF e 1 degli amministratori tratti dalla Lista LTI siano presenti e che, in caso di parità di voti, il Presidente di Newco avrà il voto determinante (cd. <i>casting vote</i>); qualora tuttavia venga convocata una riunione dell’organo amministrativo e questa non possa essere validamente tenuta per l’assenza di almeno uno degli amministratori designati dagli Azionisti di
      Classe B, il Presidente del Consiglio di Amministrazione dovrà riconvocare il prima possibile il Consiglio per deliberare sul medesimo ordine del giorno e tale nuova riunione sarà validamente tenuta anche qualora sia presente la metà degli amministratori, a prescindere dal fatto che siano presenti gli amministratori designati dagli Azionisti di Classe B, e ogni delibera
      sarà validamente adottata con il voto favorevole della maggioranza degli amministratori presenti fermo restando che, in caso di parità di voti, il Presidente di Newco avrà il <i>casting vote</i>;</font>
</p>
<p align="justify">
<font size="3">(2) fatto salvo quanto previsto al successivo paragrafo (B)(4), l’approvazione delle seguenti delibere richiederà sempre (in ogni convocazione) la presenza e il voto favorevole di almeno 9 amministratori: (a) ogni proposta o raccomandazione da sottoporre all’assemblea degli azionisti di Newco con riferimento alle materie indicate al paragrafo A) che precede;
      (b) l’esercizio dei diritti di voto nell’assemblea degli azionisti di Holdco, Bidco e di Pirelli con riguardo alle materie indicate al paragrafo "<i>Corporate governance di Pirelli – Delibere degli organi sociali</i>"; (c) il trasferimento, in tutto o in parte, della partecipazione in Holdco, della partecipazione in Bidco, delle azioni Pirelli salvo in ipotesi di
      un’offerta alternativa, dove troveranno applicazione le previsioni dell’Accordo e – qualora Pirelli non sia oggetto di <i>delisting</i> – l’acquisto (sia direttamente che tramite Bidco) di ogni ulteriore azione Pirelli o che faccia scattare l’obbligo di lanciare un’offerta pubblica di acquisto obbligatoria su Pirelli o comporti la violazione di
      qualsivoglia <i>covenant</i> finanziario previsto dai Contratti di Finanziamento, fermo restando tuttavia che le Parti saranno obbligate ad approvare i trasferimenti già contemplati nell’Accordo; (d) la "Assunzione di Indebitamento" (da intendersi come l’assunzione di forme di indebitamento diverse dai Contratti di Finanziamento e rilascio di garanzie a favore di
      terzi (x) per un importo superiore a Euro 450 milioni e/o (y) qualora tale operazione o serie di operazioni connesse comporti la violazione da parte della relativa società degli impegni e dei parametri finanziari previsti dai Contratti di Finanziamento, e/o preveda impegni e/o parametri finanziari che siano meno favorevoli per la relativa società rispetto a quelli previsti dai, e
      convenuti nei, Contratti di Finanziamento; e/o (z) ogni successivo rifinanziamento degli importi pagati alla relativa società ai sensi dei Contratti di Finanziamento; e/o (w) modifiche ai termini essenziali dei Contratti di Finanziamento), salvo ove necessario al fine di rifinanziare l’indebitamento oggetto dei Contratti di Finanziamento alla scadenza o in caso di violazione o
      significativa potenziale violazione dei <i>covenant</i> finanziari; (e) qualsivoglia operazione con parti correlate diversa da quelle contemplate dall’Accordo e dai relativi Allegati; (f) le azioni previste dall’articolo 2393-<i>bis</i> del codice civile; (g) qualsivoglia operazione al di fuori del <i>budget</i> annuale e/o del <i>business plan</i> di Newco che abbia un valore
      superiore ad Euro 7,5 milioni; (h) qualsiasi modifica all’Offerta; (i) istruzioni a norma dell’articolo 2497 del codice civile (a) in merito a Holdco e/o Bidco in relazione a tutte le materie di cui al presente punto (B)(2) oggetto di deliberazione da parte degli organi amministrativi di Holdco e/o Bidco e (b) in merito a Pirelli in caso di <i>delisting</i> in relazione a tutte
      le materie di cui ai successivi punti (B)(2) e (B)(3) oggetto di deliberazione da parte degli organi amministrativi di Pirelli ove oggetto di <i>delisting</i>;</font>
</p>
<p align="justify">
<font size="3">(3) l’approvazione e/o la modifica del <i>budget</i> e/o del <i>business plan</i> di Newco dovrà sempre rimanere di competenza del Consiglio di Amministrazione e troverà applicazione la medesima disposizione di cui al precedente punto B(1);</font>
</p>
<p align="justify">
<font size="3">(4) lo statuto di Newco prevede che tutte le materie elencate al precedente punto (B)(2), da decidersi a livello di Newco, Holdco o Bidco, richiederanno il preventivo voto favorevole dell’assemblea speciale degli Azionisti di Classe B ai sensi dell’articolo 2364, comma 1, n. 5, del codice civile con un quorum dell’87%.</font>
</p>
<p align="justify">
<font size="3"><u>Corporate Governance delle altre Holding di Partecipazione Italiane</u></font>
</p>
<p align="justify">
<font size="3">Quanto previsto per la <i>governance</i> e la composizione degli organi sociali di Newco, vale, <i>mutatis mutandis</i> per Holdco, Bidco e (con le precisazioni di cui <i>infra</i>) Pirelli se oggetto di <i>delisting</i>, nonché, in caso di Fusione, per ciascuna delle predette società che, all’esito di tale Fusione, risulti titolare, direttamente e/o
      indirettamente del controllo su Pirelli.</font>
</p>
<p align="justify">
<font size="3"><u>Corporate Governance <i>di Pirelli</i></u></font>
</p>
<p align="justify">
<font size="3"><i>Principi generali</i></font>
</p>
<p align="justify">
<font size="3">Le Parti riconoscono il ruolo primario dell’attuale <i>top management</i> di Pirelli nel dirigere e gestire la società e monitorare le condizioni industriali, economiche e finanziarie, che dovrebbero portare, in caso di <i>delisting</i>, alla sua eventuale nuova quotazione e convengono che tutte le prerogative qualitative di cui sopra saranno mantenute anche in
      caso di <i>delisting</i>, quali condizioni essenziali a preservare la storia industriale di Pirelli e per una valorizzazione di successo e, ove possibile, per un <i>relisting</i> della stessa. A tale proposito, le Parti riconoscono il ruolo fondamentale di Marco Tronchetti Provera, nel suo ruolo di amministratore delegato di Pirelli, nel dirigere il <i>top management</i> e nel garantire la
      continuità nella cultura d’impresa di Pirelli, anche attraverso un ruolo di primo piano nella designazione del suo successore, in conformità a quanto previsto dal presente Patto Parasociale.</font>
</p>
<p align="justify">
<font size="3">Infine, le Parti convengono che il nuovo statuto di Pirelli, sia in caso di <i>delisting</i>, sia che essa rimanga quotata, a seconda del caso, prevedrà che i marchi e il <i>know-how</i> tecnologico della Società non possa mai essere trasferito in alcun modo a soggetti terzi salvo approvazione da parte della maggioranza rafforzata indicata in seguito, fermo
      restando, tuttavia, che il <i>know-how</i> tecnologico di <i>Pirelli Industrial</i> verrà utilizzato nel contesto dell’integrazione degli Asset CC e di Aeolus <u><i>(</i></u> riconoscendo le Parti che, ai fini dell’eccezione di cui all’art. 3.2 dello Statuto di Newco, tale integrazione deve intendersi come un’operazione straordinaria di natura
      industriale).</font>
</p>
<p align="justify">
<font size="3">Alla luce del fondamentale retaggio di Pirelli con le sue tradizioni e la sua cultura imprenditoriale, il nuovo statuto prevede che la sede operativa e amministrativa di Pirelli rimanga a Milano, salvo approvazione da parte della maggioranza rafforzata indicata in seguito.</font>
</p>
<p align="justify">
<font size="3">Le Parti si impegnano a far sì che si tenga un’assemblea straordinaria di Pirelli per approvare un nuovo statuto che rifletta, nella misura massima possibile, la corporate <i>governance</i> di Pirelli come definita nel Patto Parasociale fermo restando che, nel caso in cui (i) non si ottenga lo <i>squeeze-out</i>, (ii) l’adozione di tale nuovo statuto consenta
      il recesso dei soci di minoranza e (iii) il prezzo per le azioni oggetto dell’eventuale diritto di recesso sia superiore a Euro 15,00 ad azione, allora le Parti negozieranno in buona fede, se del caso, anche le modifiche da apportare al nuovo statuto così da evitare il configurarsi del diritto di recesso dei soci di minoranza.</font>
</p>
<p align="justify">
<font size="3"><i>Nuovo statuto in caso di mancato</i> delisting</font>
</p>
<p align="justify">
<font size="3">Nel caso in cui, a seguito del Completamento dell’Offerta, Pirelli rimanga quotata, le Parti si impegnano: (i) a far sì che si tenga un’assemblea straordinaria di Pirelli per approvare un nuovo statuto e (ii) a votare in tale assemblea a favore dell’approvazione dello stesso purché Bidco detenga una partecipazione nel capitale sociale di Pirelli
      sufficiente ad approvare l’adozione di tale nuovo statuto e salvo che le Parti non abbiano concordato per iscritto di posporre l’approvazione dello stesso. Inoltre, la <i>corporate governance</i> di Pirelli dovrà, in ogni caso, essere in linea con le disposizioni di cui al Patto Parasociale, che dovranno essere riflesse, nella misura massima possibile, all’interno del
      nuovo statuto.</font>
</p>
<p align="justify">
<font size="3"><i>Consiglio di Amministrazione in caso di mancato</i> delisting</font>
</p>
<p align="justify">
<font size="3">Le Parti si impegnano a far sì che il Consiglio di Amministrazione di Pirelli, in caso di mancato <i>delisting</i>, sia composto da 15 membri (4 dei quali indipendenti) che saranno eletti attraverso un sistema di voto di lista, con l’obiettivo di assicurare la seguente composizione, fermo restando che, con riferimento alle applicabili disposizioni di legge sulla
      parità di genere, le Parti allocheranno proporzionalmente tra loro il numero dei candidati del genere meno rappresentato da nominare.</font>
</p>
<p align="justify">
<font size="3">La lista presentata da Bidco (la "<b>Lista Bidco</b>") sarà composta da un numero di candidati non inferiore a 15, da designare e numerare nel modo seguente. Con riferimento ai primi 12 candidati:</font>
</p>
<p align="justify">
<font size="3">(x) il Presidente di Bidco, espresso da CNRC, avrà la facoltà di designare: 8 posizioni nella Lista Bidco, di cui: (a) il primo candidato per ordine progressivo della Lista Bidco sarà il Presidente di Pirelli e il secondo candidato della Lista Bidco sarà l’Amministratore Delegato e Vice Presidente Esecutivo di Pirelli, il dott. Marco Tronchetti
      Provera, finché questi è in carica o in seguito l’amministratore delegato indicato dall’Amministratore Delegato di Bidco, (b) altri 6 candidati saranno elencati con i numeri 3, 5, 7, 9, 11 e 12 nella Lista Bidco, inclusi 2 amministratori indipendenti che saranno elencati nella Lista Bidco ai nn. 11 e 12;</font>
</p>
<p align="justify">
<font size="3">(y) l’Amministratore Delegato di Bidco espresso da CF avrà la facoltà di designare 2 posizioni nella Lista Bidco elencate ai numeri 4 e 8 della Lista Bidco, tra cui 1 amministratore indipendente che sarà elencato nella Lista Bidco al n. 8;</font>
</p>
<p align="justify">
<font size="3">(z) l’Amministratore Bidco espresso da LTI avrà il diritto di designare 2 posizioni nella Lista Bidco elencate ai numeri 6 e 10 della Lista Bidco, ivi incluso 1 amministratore indipendente da elencare nella Lista Bidco al n. 10;</font>
</p>
<p align="justify">
<font size="3">quanto ai restanti 3 candidati, nel caso in cui non vengano nominati amministratori di designazione della minoranza, il Presidente di Bidco avrà la facoltà di designare 1 candidato da elencare nella Lista Bidco al n. 13; l’Amministratore Delegato di Bidco avrà la facoltà di designare 1 candidato da elencare nella Lista Bidco al n. 14 e
      l’Amministratore Bidco espresso da LTI avrà il diritto di designare 1 candidato da elencare nella Lista Bidco al n. 15.</font>
</p>
<p align="justify">
<font size="3">Nel caso in cui si verifichi un Evento LTI (come di seguito definito) il Presidente di Bidco designerà l’amministratore indipendente da indicare nella Lista Bidco al n. 10 scegliendolo in una lista di 3 canditati indipendenti proposta dall’Amministratore Delegato di Bidco.</font>
</p>
<p align="justify">
<font size="3"><i>Collegio Sindacale in caso di mancato delisting</i></font>
</p>
<p align="justify">
<font size="3">Le Parti si impegnano a far sì che il Collegio Sindacale di Pirelli, in caso di mancato <i>delisting</i>, sia nominato come segue: (a) il Presidente di Bidco avrà la facoltà di designare 1 membro effettivo e 1 sindaco supplente; (b) l’Amministratore Delegato di Bidco avrà la facoltà di designare 1 membro effettivo e 1 sindaco supplente.</font>
</p>
<p align="justify">
<font size="3">Resta inteso che nel caso in cui nessun membro del Collegio Sindacale sia eletto dai soci di minoranza il rimanente sindaco effettivo e un sindaco supplente saranno nominati su designazione del Presidente di Bidco e il Presidente del Collegio Sindacale sarà il membro designato dall’Amministratore Delegato di Bidco.</font>
</p>
<p align="justify">
<font size="3"><i>Presidente</i></font>
</p>
<p align="justify">
<font size="3">Il Presidente di Pirelli avrà la rappresentanza legale della società e gli altri poteri attribuiti al presidente in base al vigente statuto della Società. Il Presidente presiederà inoltre il Comitato per la Remunerazione.</font>
</p>
<p align="justify">
<font size="3"><i>Amministratore Delegato e Vice Presidente Esecutivo</i> - <i>Materie Significative</i></font>
</p>
<p align="justify">
<font size="3">Il dott. Marco Tronchetti Provera sarà Amministratore Delegato e Vice Presidente Esecutivo di Pirelli per un periodo iniziale di almeno cinque anni. All’Amministratore Delegato e Vice Presidente Esecutivo saranno delegati, in via esclusiva, i poteri per la gestione ordinaria della Società e del relativo gruppo, in linea con i poteri attualmente attribuiti al
      dott. Marco Tronchetti Provera, nella sua veste attuale di Presidente e Amministratore Delegato di Pirelli - con l’esclusione dei poteri di competenza del Presidente di Pirelli e con le limitazioni <i>infra</i> indicate - e il potere di proporre al Consiglio di Amministrazione (il "<b>Potere di Proposta</b>") l’adozione delle seguenti deliberazioni (congiuntamente, le
      "<b>Materie Significative</b>"): (i) approvazione del piano industriale e del budget di Pirelli e del Gruppo, così come ogni modifica significativa ai medesimi; e (ii) qualunque delibera concernente partnership industriali o <i>joint venture</i> strategiche di Pirelli e/o di Pirelli Tyre e/o di qualunque società affiliata di Pirelli (le "<b>Controllate
      Principali</b>"), in ogni caso previo esame e discussione nel Comitato Strategico di cui <i>infra</i>.</font>
</p>
<p align="justify">
<font size="3">Le deliberazioni sulle Materie Significative saranno riservate al Consiglio di Amministrazione e/o all’assemblea degli azionisti, a seconda del caso. Le Parti convengono inoltre che, con riferimento alle Materie Significative, ogni possibile decisione adottata dal Consiglio di Amministrazione contro la relativa proposta presentata al Consiglio dall’Amministratore
      Delegato e Vice Presidente Esecutivo, dovrà essere motivata e dovrà in ogni caso prendere in considerazione il migliore interesse di Pirelli.</font>
</p>
<p align="justify">
<font size="3">Per il caso in cui Pirelli venga <i>delistata</i>, all’Amministratore Delegato e Vice Presidente Esecutivo di Pirelli viene anche delegato il potere esclusivo di chiedere ed ottenere il <i>relisting</i> di Pirelli entro il quarto anniversario dalla data di Completamento dell’Offerta come meglio precisato in seguito.</font>
</p>
<p align="justify">
<font size="3"><i>Delibere degli organi sociali</i></font>
</p>
<p align="justify">
<font size="3">Le delibere dei competenti organi sociali di Pirelli saranno validamente adottate ed approvate nel rispetto dei seguenti principi:</font>
</p>
<p align="justify">
<font size="3">(A) <i>ove di competenza dell’assemblea</i>: ad eccezione di quanto di seguito indicato, le assemblee dei soci di Pirelli saranno validamente tenute e delibereranno in conformità con le previsioni di cui al codice civile, fermo, tuttavia, restando che nell’assemblea chiamata a deliberare sulle seguenti materie: (i) azioni di responsabilità contro gli
      amministratori; (ii) aumenti di capitale e riduzioni di capitale diversi da quelli che siano obbligatori per legge e/o che siano necessari al fine di rifinanziare o evitare un inadempimento o un potenziale grave inadempimento dei parametri finanziari dell’indebitamento dei Contratti di Finanziamento; (iii) liquidazione; (iv) fusioni (diverse dalle fusioni semplificate di cui agli
      artt. 2505 e 2505-<i>bis</i> del codice civile) e scissioni; (v) modifiche alle clausole del vigente statuto di Pirelli (diverse dalle modifiche di cui all’articolo 2365 del codice civile); in tutti i predetti casi il voto di Bidco (o, a seguito di Fusione, del diverso socio di controllo), sarà legittimo solo a condizione che, in tali assemblee, il relativo azionista venga
      rappresentato da un procuratore nominato congiuntamente dal Presidente di Bidco, dall’Amministratore Delegato di Bidco e dall’Amministratore Bidco espresso da LTI. In ogni caso le deliberazioni riguardanti le clausole da inserire nel nuovo statuto di Pirelli previste dal precedente paragrafo "<i>Principi generali</i>", nonché ogni modifica delle relative
      previsioni nel medesimo statuto, dovranno essere deliberate con una maggioranza del 90% del capitale sociale ordinario.</font>
</p>
<p align="justify">
<font size="3">(B) <i>ove di competenza del Consiglio di Amministrazione</i>:</font>
</p>
<p align="justify">
<font size="3">(1) salvo quanto previsto ai successivi punti (2) e (3), in caso di parità di voti al Presidente sarà attribuito il <i>casting vote</i>;</font>
</p>
<p align="justify">
<font size="3">(2) l’approvazione delle seguenti delibere richiederà sempre (in qualsiasi convocazione) il voto favorevole di almeno 11 amministratori: (a) qualsivoglia proposta o raccomandazione da sottoporre all’assemblea straordinaria di Pirelli con riferimento alle materie di cui alla lettera (A) di cui sopra; (b) aumenti o riduzioni di capitale, fusioni, scissioni o
      liquidazione di qualsiasi Controllata Principale; (c) Assunzione di Indebitamento, tranne ove necessario ai fini del rifinanziamento dell’indebitamento dei Contratti di Finanziamento; (d) proposte riguardanti ogni sorta di distribuzione di dividendi e/o di riserve e/o qualsiasi altra forma di distribuzione salvo quelle necessarie ai fini del rifinanziamento dell’indebitamento
      oggetto dei Contratti di Finanziamento e di distribuzioni che prevedano un <i>payout</i> del 40%; (e) qualsiasi operazione con parti correlate (fermo restando, nel caso in cui la Società rimanga quotata, il rispetto della procedura esistente in materia), esclusa la Riorganizzazione Industriale; (f) qualsiasi trasferimento e/o atto di disposizione, secondo qualunque modalità, del
      <i>know-how</i> tecnologico di Pirelli (inclusa la concessione di licenze), fatto salvo il <i>know-how</i> tecnologico di Pirelli che sarà utilizzato nel contesto dell’integrazione degli Asset CC e dell’integrazione con Aeolus; (g) azioni ai sensi dell’articolo 2393-<i>bis</i> del codice civile; (h) qualsiasi operazione al di fuori del budget annuale e/o del business
      plan annuale di Pirelli e del Gruppo con un valore superiore ad Euro 35 milioni;</font>
</p>
<p align="justify">
<font size="3">(3) nel caso in cui Pirelli sia oggetto di <i>delisting</i>, qualsiasi decisione concernente <i>partnership</i> industriali o <i>joint ventures</i> strategiche di Pirelli e/o delle Controllate Principali richiederà la preventiva approvazione da parte di 11 amministratori.</font>
</p>
<p align="justify">
<font size="3">Si precisa che l’approvazione e/o la modifica del <i>budget</i> e/o del <i>business plan</i> di Pirelli e del Gruppo saranno sempre di competenza del Consiglio di Amministrazione e saranno deliberate con la presenza e il voto favorevole di almeno 11 amministratori, restando inteso che, dopo 2 riunioni del Consiglio di Amministrazione in cui tale <i>quorum</i> non venga
      raggiunto, alla terza riunione convocata per l’approvazione e/o la modifica del <i>budget</i> e/o del <i>business plan</i> di Pirelli, la delibera sarà approvata con il voto favorevole della maggioranza degli amministratori presenti a tale riunione e, in caso di parità di voti per la sola ipotesi in cui Pirelli non sia quotata, al Presidente di Pirelli sarà attribuito
      il <i>casting vote</i>.</font>
</p>
<p align="justify">
<font size="3"><i>Management</i></font>
</p>
<p align="justify">
<font size="3">Gli attuali <i>top manager</i> di Pirelli, che dovranno essere identificati da Pirelli, incluso il dott. Marco Tronchetti Provera, in qualità di Amministratore Delegato e Vice Presidente Esecutivo, beneficeranno della creazione di valore a livello della Società, attraverso meccanismi di incentivazione</font> da sviluppare sulla base di un piano di incentivazione di
      lungo periodo secondo la migliore prassi di mercato internazionale. Il management sarà responsabile della gestione quotidiana di Pirelli, dell’attuazione del <i>business plan</i> e dell’assunzione e promozione del personale chiave di Pirelli e del suo gruppo, in linea con la procedura attualmente in vigore in Pirelli (che prevede la nomina del dirigente preposto ex art.
      154-bis del TUF da parte del Consiglio di Amministrazione) e sotto la supervisione del Comitato per la Remunerazione e del Comitato Nomine e Successioni, a seconda del caso.
    </p>
<p align="justify">
<i>Procedura di successione dell’attuale Amministratore Delegato</i>
</p>
<p align="justify">
      In preparazione della successione del dott. Marco Tronchetti Provera relativamente alla carica di Amministratore Delegato di Pirelli troveranno applicazione le regole generali già adottate dal Consiglio di Amministrazione della Società con il coinvolgimento del Comitato Nomine e Successioni, con le seguenti integrazioni: (i) il candidato da considerare per la successione sarà
      indicato al Comitato Nomine e Successioni dall’Amministratore Delegato e Vice Presidente Esecutivo di Pirelli, (ii) verrà dato incarico ad una primaria e indipendente società internazionale di HR per la valutazione del candidato, e (iii) il Comitato Nomine e Successioni delibererà su proposta dell’Amministratore Delegato e Vice Presidente Esecutivo, in caso di
      parità di voti con il <i>casting vote</i> dell’Amministratore Delegato e Vice Presidente Esecutivo. A condizione che la sopra menzionata società di HR abbia validato il candidato proposto, si applicheranno le seguenti previsioni: (i) o il Consiglio di Amministrazione di Pirelli nomina per cooptazione il candidato proposto in conformità all’art. 2386 del codice
      civile oppure (ii) CF e CNRC faranno si che i propri rispettivi amministratori non indipendenti si dimettano dalla carica facendo per l’effetto decadere il Consiglio e l’Amministratore Delegato di Newco, Holdco o Bidco, a seconda del caso, avrà il diritto di designare il nuovo Amministratore Delegato di Pirelli nella relativa Lista Newco, Lista Holdco o Lista Bidco, a
      seconda del caso. Nel caso in cui il dott. Marco Tronchetti Provera non sia più in grado per qualsiasi motivo di adempiere alle attività di cui sopra, le predette prerogative passeranno ad uno dei membri designati da CF nel Comitato Nomine e Successioni, come indicato da CF. In tal caso, la procedura di selezione del candidato sarà la stessa sopra descritta, restando tuttavia
      inteso che nessuno dei membri di tale Comitato Nomine e Successioni avrà il casting vote. In tale caso, a condizione che la sopra menzionata società di HR abbia validato il candidato proposto, troverà applicazione quanto segue: (i) qualora il Comitato non approvi il candidato proposto da un membro del Comitato Nomine e Successioni come indicato da CF o (ii) il Consiglio di
      Amministrazione di Pirelli non lo nomini tramite cooptazione in conformità all’art. 2386 del codice civile, in tale ipotesi CF e CNRC faranno si che i rispettivi amministratori non indipendenti si dimettano dalla carica facendo per l’effetto decadere il Consiglio e il candidato proposto dal membro del Comitato Nomine e Successioni indicato da CF sarà indicato nella
      relativa lista presentata da Newco, Holdco o Bidco, a seconda del caso, da uno dei membri del Consiglio nominati da CF per essere eletto quale nuovo Amministratore Delegato di Pirelli.
    </p>
<p align="justify">
      La procedura di cui sopra rimarrà in vigore ed efficace per 5 anni dalla data di conclusione del Patto.
    </p>
<p align="justify">
<i>Comitati Interni</i>
</p>
<p align="justify">
      Le Parti convengono che, esclusivamente nel caso in cui Pirelli rimanga quotata, questa manterrà sostanzialmente i comitati e le procedure attualmente in essere, con il ruolo significativo attualmente attribuito agli amministratori indipendenti, in linea con la <i>best practice</i> delle società quotate italiane e internazionali. In particolare, Pirelli dovrà avere e
      mantenere i seguenti comitati interni, con la seguente composizione:
    </p>
<p align="justify">
      (i) Comitato Controllo Interno e Rischi, composto da n. 3 amministratori indipendenti;
    </p>
<p align="justify">
      (ii) <u><em>Comitato Operazioni con Parti Correlate, composto da n. 3 amministratori indipendenti;</em></u>
</p>
<p align="justify">
      (iii) Comitato Strategico, composto da n. 7 amministratori, di cui: (a) n. 2 amministratori designati dagli Azionisti di Classe B, uno dei quali l’Amministratore Delegato e Vice Presidente Esecutivo di Pirelli, che sarà il Presidente del Comitato Strategico, e l’altro sarà nominato tra quelli designati dall’Amministratore Bidco espresso da LTI (b) n. 3
      amministratori designati da CNRC e (c) n. 2 amministratori indipendenti;
    </p>
<p align="justify">
      (iv) Comitato Nomine e Successioni, composto da n. 4 amministratori, di cui: (a) n. 2 amministratori da selezionare tra quelli designati dagli Azionisti di Classe B, 1 dei quali sarà l’Amministratore Delegato e Vice Presidente Esecutivo di Pirelli, che presiederà il Comitato Nomine e Successioni e avrà <i>casting vote</i>, e l’altro sarà
      l’amministratore indipendente designato dall’Amministratore Bidco espresso LTI, (b) n. 2 consiglieri designati da CNRC, tra cui il Presidente di Pirelli; e
    </p>
<p align="justify">
      (v) Comitato per la Remunerazione, composto da n. 3 amministratori non esecutivi, di cui: (a) n. 1 amministratore designato dagli Azionisti di Classe B, e (b) n. 1 amministratore designato da CNRC, che sarà il Presidente di Pirelli e presiederà il Comitato per la Remunerazione.
    </p>
<p align="justify">
      In ogni caso in cui il <i>casting vote</i> venga esercitato dal Presidente di ciascuna tra Newco, Holdco, Bidco o Pirelli, a seconda del caso, o dal Presidente del Comitato Nomine e Successioni di Pirelli tale casting vote dovrà essere motivato.
    </p>
<p align="justify">
<i><b>Disposizioni relative al trasferimento delle azioni delle Holding di Partecipazione Italiane e di Pirelli</b></i>
</p>
<p align="justify">
<i><u>Restrizioni al trasferimento</u></i>
</p>
<p align="justify">
<i>Periodo di Lock-Up</i>
</p>
<p align="justify">
      Le Parti convengono che obiettivo principale dell’Operazione è la creazione di valore di Pirelli e del suo gruppo e, in caso di <i>delisting</i>, la sua nuova quotazione (c.d. <i>relisting</i>) attraverso l’IPO di cui <i>infra</i>. Coerentemente con quanto sopra, le Parti convengono che, fatti salvi i Trasferimenti Consentiti come <i>infra</i> definiti e fatto salvo il
      diritto degli Azionisti di Classe B di vendere le proprie rispettive Partecipazioni in Pirelli nel contesto del predetto IPO e i diritti di cui <i>infra</i>, le Parti queste non trasferiranno le proprie rispettive partecipazioni (anche indirette) in Newco e Pirelli (così come ogni diritto o strumento finanziario connesso, ciascuno una "<b>Partecipazione</b>") fino alla
      scadenza del quinto anniversario dal Completamento dell’Offerta.
    </p>
<p align="justify">
<i>Diritto di Prima Offerta di CNRC</i>
</p>
<p align="justify">
      Ciascun Azionista di Classe B concede irrevocabilmente a CNRC un diritto di prima offerta (il "<b>Diritto di Prima Offerta</b>") esercitabile (i) qualora, a seguito della scadenza del Periodo di Esercizio dell’Opzione di Acquisto (come <i>infra</i> definito), uno degli, o entrambi gli, Azionisti di Classe B intendano trasferire, in tutto o in parte, la propria rispettiva
      Partecipazione a un soggetto terzo, incluso a ogni altro azionista della relativa società (ove esistenti) diverso dall’altro Azionista di Classe B e (ii) in ipotesi di Cambio di Controllo (come <i>infra</i> definito), fermo restando tuttavia che il Diritto di Prima Offerta non sarà attivato in relazione al Cambio di Controllo se la Partecipazione delle Parti a cui il Cambio
      di Controllo si applica venga trasferita agli altri soci di Newco che detengono la medesima Classe di azioni.
    </p>
<p align="justify">
<i>Diritto di Co-vendita</i>
</p>
<p align="justify">
      Qualora CNRC intenda trasferire, dopo la scadenza del Periodo di Esercizio dell’Opzione di Acquisto (come <i>infra</i> definito), tutta o parte della propria Partecipazione a un terzo diverso da un soggetto affiliato, CNRC riconoscerà a ciascuno degli Azionisti di Classe B un diritto di co-vendita in base ai termini e alle condizioni più precisamente indicati nel Patto
      Parasociale.
    </p>
<p align="justify">
<i>Trasferimenti consentiti</i>
</p>
<p align="justify">
      In parziale deroga alle restrizioni di cui sopra: (i) CNRC e ciascuno degli Azionisti di Classe B avranno diritto di trasferire tra loro in tutto o in parte la propria rispettiva Partecipazione (restando convenuto e inteso che opererà un diritto di prelazione tra gli azionisti della medesima classe azionaria salvo che in ipotesi di esercizio dell’Opzione di Vendita (come
      <i>infra</i> definita) e di esercizio del Diritto di Prima Offerta); (ii) CNRC e ciascuno dei relativi Azionisti di Classe B avrà diritto di trasferire, in tutto o in parte, la propria rispettiva Partecipazione a uno o più soggetti affiliati e (iii) costituisce altresì un trasferimento consentito qualsiasi trasferimento effettuato da CF a LTI e LTI Ita nell’ambito ed
      esclusivamente ai fini del Riassetto Societario di CF.
    </p>
<p align="justify">
      Le Parti convengono inoltre che qualora CF non abbia esercitato per intero il proprio diritto di sottoscrizione in relazione all’Aumento di Capitale Aggiuntivo, ai sensi dell’Accordo, il trasferimento da parte di CNRC di una partecipazione pari alla parte non sottoscritta da CF, e in ogni caso mai superiore al 14%, nel caso in cui Pirelli rimanga quotata (essendo inteso che in
      tal caso la Quota CNRC non potrà mai essere inferiore al 51%), e al 14,9% ove Pirelli sia oggetto di <i>delisting</i> (essendo inteso che qualora Pirelli venga <i>delistata</i> e venga azionata vendita forzata di cui <i>infra</i> la Quota CNRC non potrà mai essere inferiore al 50,1%), non sarà soggetto a restrizioni di trasferimento per il periodo a partire dalla fine del
      12° mese fino alla fine del 24° mese successivo alla Data di Chiusura dell’Offerta (la "<b>Quota Disponibile Newco</b>") a condizione che tale Trasferimento venga posto in essere come segue:
    </p>
<p align="justify">
      (a) a partire dalla fine del 12° mese e fino alla fine del 18° mese successivo alla Data di Chiusura dell’Offerta, CF avrà il diritto di far sì che CNRC venda la Quota Disponibile Newco a non più di 3 investitori, che non dovranno essere parti correlate di CF;
    </p>
<p align="justify">
      (b) a partire dalla fine del 18° mese e fino alla fine del 24° mese successivo alla Data di Chiusura dell’Offerta, qualora la vendita forzata di cui sopra non abbia avuto luogo, CNRC sarà libera di vendere la Quota Disponibile Newco a non più di 3 investitori, che non dovranno essere parti correlate di CNRC;
    </p>
<p align="justify">
      (c) l’acquirente della Quota Disponibile Newco non avrà il diritto di esercitare alcuno dei diritti di <i>governance</i> previsti per le azioni di classe A ai sensi del Patto Parasociale o dello statuto di Newco.
    </p>
<p align="justify">
<u><i>Relisting e IPO</i></u>
</p>
<p align="justify">
      In caso di <i>delisting</i> di Pirelli, durante i primi 4 anni successivi al Completamento dell’Offerta (il "<b>Periodo di Relisting</b>") (restando inteso che nel caso in cui il processo di IPO sia in corso alla scadenza del Periodo di Relisting, il Periodo di Relisting sarà automaticamente prorogato, solo per una volta, di ulteriori 5 mesi al fine di consentire il
      completamento dell’IPO), CF avrà il diritto di chiedere all’Amministratore Delegato di Pirelli di procedere al relisting di Pirelli attraverso un <i>initial public offering</i> (l’"<b>IPO</b>") avente ad oggetto almeno le Partecipazioni detenute da CF e da LTI in Pirelli.
    </p>
<p align="justify">
      L’Amministratore Delegato e Vice Presidente Esecutivo di Pirelli avrà il potere di rappresentare Pirelli nella procedura di IPO e di decidere - tenendo conto del miglior interesse di Pirelli e del suo gruppo e della buona riuscita dell’IPO - i termini e le condizioni dell’IPO - inclusi, senza limitazione, la scelta e la nomina di consulenti, tra cui il <i>joint global
      coordinator</i>, tranne uno di questi che sarà nominato da CNRC - e di effettuare tutte le attività ritenute necessarie o opportune a proprio insindacabile giudizio per garantire il buon esito dell’IPO. Nonostante quanto precede, è convenuto e inteso che nell’ipotesi in cui il prezzo per azione nell’ambito dell’IPO sia inferiore al prezzo
      dell’offerta di acquisto obbligatoria per azione, l’IPO sarà lanciata soltanto previo accordo delle parti.
    </p>
<p align="justify">
      CNRC fornirà la propria ragionevole collaborazione per il successo dell’IPO, anche accettando di essere diluita a condizione che CNRC, dopo la diluizione, mantenga il controllo su Pirelli ai sensi dell’articolo 2359 del codice civile, il diritto di consolidare la Società nei propri conti e rimanga il principale azionista di Pirelli. Nel contesto dell’IPO, CF, LTI
      e LTI Ita avranno il diritto di vendere tutta o parte delle proprie quote con priorità rispetto a CNRC a condizioni/standard di mercato tipici di un’offerta secondaria.
    </p>
<p align="justify">
<i><u>Procedure di Exit</u></i>
</p>
<p align="justify">
<i>Opzione di Vendita in favore degli Azionisti di Classe B</i>
</p>
<p align="justify">
      Nelle seguenti circostanze ciascuno degli Azionisti di Classe B avrà il diritto di esercitare un’opzione di vendita sulla partecipazione da esso detenuta in Newco (l’"<b>Opzione di Vendita</b>"): (i) nel caso in cui, a seguito del Completamento dell’Offerta o entro 12 mesi successivi la Data di Chiusura dell’Offerta, Pirelli sia oggetto di
      <i>delisting</i>, e l’IPO non sia stata completata entro lo scadere del Periodo di Relisting come eventualmente prorogato (secondo quanto sopra indicato); (ii) nel caso di perfezionamento della Fusione B, se e a condizione che Pirelli venga <i>delistata</i> senza che Bidco venga quotata, e che l’IPO non sia stata completata entro lo scadere del Periodo di Re-listing come
      eventualmente prorogato.
    </p>
<p align="justify">
      L’Opzione di Vendita sarà esercitabile dal relativo Azionista di Classe B per un periodo di 6 mesi a partire dallo scadere del Periodo di Re-listing, come eventualmente prorogato ai sensi di quanto sopra indicato (il "<b>Periodo di Esercizio dell’Opzione di Vendita</b>").
    </p>
<p align="justify">
      Il prezzo di acquisto che deve essere corrisposto da CNRC o dal soggetto da essa designato per l’acquisto della partecipazione oggetto dell’Opzione di Vendita dovrà essere pari alla somma reinvestita dal relativo Azionista di Classe B in Newco e ogni ulteriore sottoscrizione da parte dello stesso Azionista di Classe B di aumenti di capitale di Newco al fine di acquistare
      ulteriori azioni di Pirelli entro 12 mesi dalla Data di Chiusura dell’Offerta, al netto di tutti i dividendi e le distribuzioni effettivamente ricevute dal relativo Azionista di Classe B relativamente alla partecipazione oggetto di Opzione di Vendita.
    </p>
<p align="justify">
<i>Scissione</i>
</p>
<p align="justify">
      Lo statuto di Newco prevede che, se e a condizione che Pirelli non venga <i>delistata</i> a seguito del Completamento dell’Offerta o entro 12 mesi successivi alla Data di Chiusura dell’Offerta e si verifichi uno dei seguenti eventi: (i) alla scadenza del termine iniziale di 3 anni il Patto Parasociale non venga rinnovato; o (ii) il Patto Parasociale si rinnovi automaticamente
      dopo il termine iniziale di 3 anni e alla scadenza del quarto anno dal Completamento dell’Offerta Pirelli non sia <i>delistata</i>; in tali casi, ciascuno degli Azionisti di Classe B avrà il diritto di richiedere ed ottenere la fusione per incorporazione di Holdco e/o Bidco in Newco, a seconda del caso, e la scissione non proporzionale di Newco, con l’attribuzione in favore
      di CF (o una società interamente controllata da CF) e in favore di LTI e/o LTI Ita(o una società interamente controllata da LTI e/o LTI Ita) di attività (incluso un numero di azioni Pirelli) e passività proporzionali alle loro Partecipazioni.
    </p>
<p align="justify">
<i>Opzione di Acquisto</i>
</p>
<p align="justify">
      Per un periodo di (a) 6 mesi a partire dallo scadere del Periodo di Esercizio dell’Opzione di Vendita o (b) un mese dal ricevimento della comunicazione di avvio della scissione di Newco (il "<b>Periodo di Esercizio dell’Opzione di Acquisto</b>"), CNRC avrà il diritto di acquistare, direttamente o per il tramite un diverso soggetto da essa designato, le
      Partecipazioni detenute da entrambi gli Azionisti di Classe B (l’"<b>Opzione di Acquisto</b>").
    </p>
<p align="justify">
      Il prezzo di acquisto che deve essere pagato da CNRC o dal soggetto da essa designato per la Partecipazione oggetto dell’Opzione di Acquisto sarà pari a: (i) nel caso in cui Pirelli sia <i>delistata</i>: il prezzo di esercizio dell’Opzione di Vendita o, se superiore, il valore equo di mercato (<i>fair market value</i>) della Partecipazione, con un tetto pari al 110% del
      prezzo di esercizio dell’Opzione di Vendita, o (ii) nel caso in cui Pirelli sia quotata: il Prezzo di Esercizio dell’Opzione di Vendita o, se superiore, il valore di mercato della Partecipazione oggetto dell’Opzione di Vendita calcolato in trasparenza sulla base della media del prezzo per azione delle azioni Pirelli nei 3 mesi precedenti.
    </p>
<p align="justify">
<b>Durata ed efficacia del Patto Parasociale</b>
</p>
<p align="justify">
<u><i>Durata e rinnovo automatico</i></u>
</p>
<p align="justify">
      Il Patto Parasociale sarà sottoscritto alla Data del <i>Closing</i>, subordinatamente al verificarsi delle condizioni sospensive previste dall’Accordo, ed entrerà in vigore alla stessa data, rimanendo valido ed efficace:
    </p>
<p align="justify">
      (i) in caso di <i>delisting</i> di Pirelli, fino al quinto anniversario dalla Data del <i>Closing</i>;
    </p>
<p align="justify">
      (ii) nell’ipotesi in cui Pirelli rimanga quotata, fino al quinto anniversario dalla Data del <i>Closing</i> per qualsiasi disposizione riguardante Newco, Holdco e Bidco e il terzo anniversario della Data del Closing per qualsiasi disposizione relativa a Pirelli.
    </p>
<p align="justify">
      Il Patto Parasociale sarà automaticamente rinnovato per un ulteriore periodo di 2 anni, salvo che una Parte comunichi alle altre Parti la propria intenzione di non rinnovare il Patto Parasociale, con un preavviso di almeno 4 mesi rispetto alla scadenza del relativo termine.
    </p>
<p align="justify">
<u><i>Risoluzione Automatica</i></u>
</p>
<p align="justify">
      I diritti e le prerogative attribuiti dal Patto Parasociale agli Azionisti di Classe B (come negli statuti delle Holding di Partecipazione Italiane e di Pirelli) sono concessi sul presupposto e a condizione che (i) la loro Partecipazione complessiva sia almeno pari al 20% di Newco e (ii) la Quota CF post- Riassetto Societario sia almeno pari al 13% di Newco e (iii) la Quota LTI sia almeno
      pari al 7% di Newco. Pertanto, il Patto Parasociale sarà risolto di diritto nel caso in cui le Partecipazioni degli Azioni di Classe B scendano sotto le percentuali prima richiamate, salvo nel caso in cui ciò sia conseguenza di (x) un Trasferimento consentito a uno o più soggetti affiliati, ai termini e alle condizioni di cui al Patto Parasociale; (y) un Trasferimento
      consentito di tutta o parte della Partecipazione LTI all’esito del quale la stessa risulti inferiore al 7%, purché la partecipazione detenuta da CF nel capitale di Newco rimanga superiore al 20% ("<b>Evento LTI</b>") ovvero (z) aumenti di capitale necessari al fine di rifinanziare l’indebitamento di cui ai Contratti di Finanziamento alla scadenza o in caso di
      inadempimento o potenziale grave inadempimento dei <i>covenant</i> finanziari che persistano 12 mesi dopo il loro verificarsi, restando convenuto e inteso che CNRC concederà a CF e/o a LTI e/o a LTI Ita, a seconda del caso, la possibilità di porre rimedio a tale diluizione alle stesse condizioni per 12 mesi dopo che la diluizione sia occorsa.
    </p>
<p align="justify">
      CF e LTI manterranno in ogni caso una rappresentanza proporzionale negli organi sociali di Newco, come sarà previsto dal relativo statuto.
    </p>
<p align="justify">
      Nel caso di un Evento LTI, CF consulterà LTI ai fini della nomina di un membro nel Consiglio di Amministrazione di Newco all’interno della Lista CF.
    </p>
<p align="justify">
<u><i>Cambio di Controllo</i></u>
</p>
<p align="justify">
      Nel caso in cui (i) il dott. Marco Tronchetti Provera o i propri eredi cessino di detenere, direttamente o indirettamente, il Controllo esclusivo o congiunto di Coinv e (fino al completamento del Riassetto Societario di CF) le attuali prerogative di <i>governance</i> su CF ovvero (successivamente al completamento del Riassetto Societario di CF) il Controllo di CF (fermo che il Riassetto
      Societario di CF non costituirà un Cambio di Controllo), (ii) RFR Long-Term Investments cessi di detenere, direttamente o indirettamente, il Controllo esclusivo o congiunto di LTI e/o di LTI Ita(il "<b>Cambio di Controllo</b>"), in tal caso CNRC avrà diritto di risolvere anticipatamente il presente Patto Parasociale nei confronti del relativo Azionista di Classe B e/o di
      esercitare il Diritto di Prima Offerta, in entrambi i casi mediante comunicazione scritta da inviare al relativo Azionista di Classe B entro e non oltre 1 mese successivo alla data in cui CNRC è stato informato per iscritto o è venuto a conoscenza del Cambio di Controllo.
    </p>
<p align="justify">
<b>Controllo</b>
</p>
<p align="justify">
      È previsto che, in virtù del Patto Parasociale, CC eserciti, attraverso CNRC, il controllo sulla Società.
    </p>
<p align="justify">
<b>Tipo di patto</b>
</p>
<p align="justify">
      Le pattuizioni contenute nel Patto Parasociale rilevano ai sensi dell’art. 122, commi 1 e 5, TUF.
    </p>
<p align="justify">
<b>Organi del patto</b>
</p>
<p align="justify">
      Non sono previsti organi del Patto Parasociale.
    </p>
<p align="justify">
<b>Penali in caso di inadempimento degli obblighi</b>
</p>
<p align="justify">
      Non sono previste penali per il mancato adempimento degli obblighi derivanti dal Patto Parasociale.
    </p>
<p align="justify">
<b>Ufficio del Registro delle Imprese</b>
</p>
<p align="justify">
      Il Patto Parasociale è stato depositato in data 12 agosto 2015 presso il Registro delle Imprese di Milano.
    </p>
<p>
      6 novembre 2015
    </p>
<p align="justify">
<font size="3"><b>[PA.5.15.4]