/b>
</p>
<hr/>
<p align="center">
<strong>EDISON S.P.A.</strong>
</p>
<p>
      In data 12 maggio 2005, AEM S.p.A. (ora denominata A2A S.p.A., di seguito "<strong>A2A</strong>"), la sua controllata Delmi S.p.A. ("<strong>Delmi</strong>"), Electricité de France S.A. ("<strong>EDF</strong>") e la controllata di quest’ultima WGRM Holding 4 S.p.A., ("<strong>WGRM</strong>") (A2A, Delmi, EDF e WGRM congiuntamente gli
      "<strong>Aderenti</strong>") hanno sottoscritto un accordo parasociale, modificato in data 15 marzo 2011 e rinnovato e modificato in data 15 settembre 2011, (l’accordo così rinnovato e modificato, l'"<strong>Accordo Parasociale</strong>") avente ad oggetto la gestione congiunta di Edison S.p.A. ("<strong>Edison</strong>") e della Società
      (come di seguito definita). L’Accordo Parasociale è stato prorogato in data 31 ottobre 2011 (con due atti separati che hanno differito i termini di scadenza e disdetta, rispettivamente fino al 31 ottobre 2011 alle ore 21.00 e fino al 4 novembre 2011 alle ore 12.00) ed è stato nuovamente prorogato in data 4 novembre 2011. In data 12 maggio 2005 le medesime parti hanno
      altresì sottoscritto un accordo quadro (l'"<strong>Accordo Quadro</strong>" e, unitamente all'Accordo Parasociale, gli "<strong>Accordi</strong>") finalizzato all'acquisto congiunto del controllo di Edison tramite una società partecipata pariteticamente da Delmi e WGRM.
    </p>
<p>
      Si precisa, in particolare, che (i) A2A ha sottoscritto gli Accordi quale garante degli obblighi di Delmi esclusivamente a favore di EDF e WGRM e quale parte principale in relazione alle disposizioni applicabili ad A2A; e (ii) EDF ha sottoscritto gli Accordi quale garante degli obblighi di WGRM esclusivamente a favore di A2A e Delmi e quale parte principale in relazione alle disposizioni
      applicabili a EDF.
    </p>
<p>
<strong>1. SOCIETÀ OGGETTO DEGLI ACCORDI</strong>
</p>
<p>
      Gli Accordi hanno ad oggetto le seguenti società:
    </p>
<p>
      a) Transalpina di Energia S.r.l., una società a responsabilità limitata di diritto italiano avente sede legale in Milano, Foro Buonaparte n. 31 e capitale sociale sottoscritto e versato alla data odierna pari a Euro 3.146.000.000, iscritta al Registro delle Imprese di Milano al n. 03766880961 (la "<strong>Società</strong>"); e
    </p>
<p>
      b) Edison S.p.A, una società per azioni di diritto italiano avente sede legale in Milano, Foro Buonaparte n. 31 e capitale sociale sottoscritto e versato alla data del 31 dicembre 2007 pari a Euro 5.291.664.500,00 suddiviso in n. 5.181.072.080 azioni ordinarie del valore nominale di Euro 1,00 cadauna ("<strong>Azioni Edison</strong>") e n. 110.592.420 azioni di risparmio del
      valore nominale di Euro 1,00 cadauna, iscritta al Registro delle Imprese di Milano al n. 06722600019.
    </p>
<p>
<strong>2. NUMERO DELLE AZIONI E DEGLI STRUMENTI FINANZIARI OGGETTO DEGLI ACCORDI</strong>
</p>
<p>
      Gli Accordi hanno ad oggetto il 100% del capitale sociale della Società (pari a Euro 3.146.000.000 alla data odierna) detenuto interamente e pariteticamente da WGRM e Delmi, titolari ciascuna di una quota nel capitale sociale della Società pari a nominali Euro 1.573.000.000.
    </p>
<p>
      A seguito dell'acquisto di Azioni Edison e di warrants denominati "Warrant Edison ordinarie 2007" ("<strong>Warrants</strong> <strong>Edison</strong>") ceduti da Italenergia Bis S.p.A. ("<strong>IEB</strong>") alla Società in data 16 settembre 2005, risultavano oggetto degli Accordi le seguenti azioni e strumenti finanziari:
    </p>
<p>
      • n. 2.631.976.000 Azioni Edison detenute dalla Società;<br/>
      • n. 240.000 Warrants Edison detenuti dalla Società;<br/>
      • n. 96.796.470 Azioni Edison detenute direttamente da EDF;<br/>
      • n. 31.663.366 Azioni Edison detenute indirettamente da EDF tramite la società controllata WGRM Holding 1a S.p.A.<br/>
      • n. 41.294.848 Azioni Edison detenute indirettamente da EDF tramite la società controllata WGRM Holding 1b S.p.A.;<br/>
      • n. 50.438.554 Azioni Edison detenute indirettamente da EDF tramite la società controllata WGRM Holding 1c S.p.A.;<br/>
      • n. 95.253.661 Warrants Edison detenuti direttamente da EDF.
    </p>
<p>
      In data 25 ottobre 2005, come comunicato al mercato da parte di EDF in pari data, Banca Intesa S.p.A., IMI Investimenti S.p.A. e Capitalia S.p.A. trasferivano a WGRM Holding 1a S.p.A., WGRM Holding 1b S.p.A. e WGRM Holding 1c S.p.A., società interamente controllate da EDF, complessivi n. 24.679.354 Warrants Edison.
    </p>
<p>
      A seguito del summenzionato trasferimento di Warrants Edison, oltre alle Azioni Edison e ai Warrants Edison sopra indicati risultavano oggetto degli Accordi anche i seguenti Warrants Edison:
    </p>
<p>
      • n. 6.332.673 Warrants Edison detenuti indirettamente da EDF tramite la società controllata WGRM Holding 1a S.p.A.;<br/>
      • n. 8.258.970 Warrants Edison detenuti indirettamente da EDF tramite la società controllata WGRM Holding 1b S.p.A.; e<br/>
      • n. 10.087.711 Warrants Edison detenuti indirettamente da EDF tramite la società controllata WGRM Holding 1c S.p.A.
    </p>
<p>
      In data 4 novembre 2005, come comunicato al mercato in pari data, si procedeva al regolamento dell'offerta pubblica di acquisto obbligatoria di Azioni Edison e dell'offerta pubblica di acquisto volontaria di Warrants Edison (congiuntamente le "<strong>Offerte</strong>") entrambe promosse dalla Società rispettivamente ai sensi degli articoli 102, 106, primo comma, e
      109, primo comma, lettera a) e dell'articolo 102 del Decreto Legislativo 24 febbraio 1998 n. 58 nonché alla successiva rivendita da parte della Società a WGRM, Mediobanca - Banca di Credito Finanziario S.p.A. e JP Morgan Securities Ltd. di parte delle Azioni Edison e dei Warrants Edison conferiti in adesione alle Offerte.
    </p>
<p>
      A seguito dell'intervenuto regolamento delle Offerte e della contestuale allocazione degli strumenti finanziari conferiti in adesione alle stesse secondo i criteri definiti negli Accordi e secondo quanto comunicato al mercato, con il conseguente acquisto di Azioni Edison e Warrants Edison da parte della Società e WGRM, risultavano inoltre oggetto degli Accordi i seguenti strumenti
      finanziari:
    </p>
<p>
      • n. 333.065.428 Azioni Edison detenute dalla Società;<br/>
      • n. 209.772.399 Warrants Edison detenuti dalla Società;<br/>
      • n. 501.312.210 Azioni Edison detenute da WGRM;<br/>
      • n. 161.616.602 Warrants Edison detenuti da WGRM.
    </p>
<p>
      A seguito dell'atto di conferimento stipulato da EDF in data 7 aprile 2006 ed avente ad oggetto n. 83.240.000 Azioni Edison, pari al 1,999% del capitale sociale ordinario di Edison, in favore di MNTC Holding S.r.l. ("<strong>MNTC</strong>"), società interamente controllata da EDF, risultavano oggetto degli Accordi n. 13.556.470 Azioni Edison detenute direttamente da EDF
      (in luogo delle n. 96.796.470 sopra indicate) e n. 83.240.000 Azioni Edison detenute indirettamente da EDF tramite la società controllata MNTC.
    </p>
<p>
      A seguito dell'atto di fusione stipulato in data 17 ottobre 2006, WGRM Holding 1a S.p.A., WGRM Holding 1b S.p.A. e WGRM Holding 1c S.p.A. venivano incorporate in WGRM Holding 3 S.p.A ("<strong>WGRM 3</strong>"). Conseguentemente WGRM 3 veniva a detenere n. 123.396.768 Azioni Edison e n. 24.679.354 Warrants Edison complessivamente detenuti dalle società incorporate.
    </p>
<p>
      Secondo quanto comunicato al mercato da Borsa Italiana S.p.A. in data 5 febbraio 2007, a seguito dell’esercizio da parte di terzi di n. 519.554.810 Warrants Edison nel corso del mese di gennaio 2007, il capitale di Edison risultava di euro 4.792.694.263,00 suddiviso in n. 4.792.694.263 azioni del valore unitario di euro 1,00 di cui: (i) n. 4.682.101.843 Azioni Edison e (ii) n.
      110.592.420 azioni di risparmio. A seguito del suddetto aumento di capitale sociale di Edison, le partecipazioni rispettivamente detenute dalla Società ed EDF nel capitale ordinario di Edison e conferite agli Accordi risultavano variate come di seguito indicato:
    </p>
<p>
      (i) la partecipazione detenuta dalla Società nel capitale ordinario e votante di Edison si era ridotta dal 71,23 % al 63,33%;<br/>
      (ii) la partecipazione detenuta da EDF direttamente ed indirettamente tramite le società controllate WGRM, WGRM 3 e MNTC nel capitale ordinario e votante di Edison si era ridotta dal 17,33% al 15,41%.
    </p>
<p>
      Inoltre, in data 13 aprile 2007 EDF cedeva, a mezzo di una scrittura privata autenticata, la proprietà di:
    </p>
<p>
      (i) n. 13.556.470 Azioni Edison, pari allo 0,29% circa del capitale sociale ordinario di Edison, a MNTC;
    </p>
<p>
      (ii) n. 80.043.530 Warrants Edison a WGRM 3.
    </p>
<p>
      Inoltre, a seguito di due atti di scissione, WGRM e WGRM 3, tra l’altro, trasferivano la proprietà di complessive n. 624.708.978 Azioni Edison a MNTC. In particolare, in data 27 novembre 2007:
    </p>
<p>
      (i) WGRM, WGRM 3 e MNTC – società tutte interamente partecipate da EDF – stipulavano un atto di scissione dando esecuzione ad una scissione parziale proporzionale di WGRM, per effetto della quale WGRM cedeva la proprietà di:
    </p>
<blockquote>
<p>
        (a) n. 501.312.210 Azioni Edison a MNTC; e<br/>
        (b) n. 161.616.602 Warrants Edison a WGRM 3;
      </p>
</blockquote>
<p>
      (ii) WGRM 3 e MNTC stipulavano un atto di scissione, dando esecuzione ad una scissione parziale proporzionale di WGRM 3, per effetto della quale WGRM 3 cedeva la proprietà di n. 123.396.768 Azioni Edison a MNTC.
    </p>
<p>
      Conseguentemente, a seguito delle scissioni sopra menzionate (divenute efficaci, ai sensi di quanto disposto dall'articolo 2506-quater c.c., in data 30 novembre 2007), gli Accordi avevano ad oggetto:
    </p>
<p>
      • n. 2.965.041.428 Azioni Edison detenute dalla Società;<br/>
      • n. 210.012.399 Warrants Edison detenuti dalla Società;<br/>
      • n. 721.505.448 Azioni Edison detenute indirettamente da EDF tramite la società controllata MNTC;<br/>
      • n. 15.210.131 Warrants Edison detenuti direttamente da EDF;<br/>
      • n. 266.339.486 Warrants Edison detenuti indirettamente da EDF tramite la società controllata WGRM 3.
    </p>
<p>
      Successivamente, in data 27 e 28 dicembre 2007, rispettivamente: da un lato (i) EDF esercitava n. 15.210.131 Warrants Edison in suo possesso, sottoscrivendo pertanto n. 15.210.131 Azioni Edison di nuova emissione e (ii) WGRM 3 esercitava n. 266.339.486 Warrants Edison in suo possesso, sottoscrivendo pertanto n. 266.339.486 Azioni Edison di nuova emissione, e, dall’altro lato, (iii) la
      Società esercitava n. 210.012.399 Warrants Edison in suo possesso, sottoscrivendo pertanto n. 210.012.399 Azioni Edison di nuova emissione. Inoltre, secondo quanto comunicato al mercato da Borsa Italiana S.p.A. in data 9 gennaio 2008, ulteriori n. 7.034.533 Warrants Edison erano stati esercitati nel corso del mese di dicembre 2007 da terze parti e il capitale di Edison risulta pertanto
      di euro 5.291.664.500,00, suddiviso in n. 5.291.664.500 azioni del valore unitario di euro 1,00 di cui: (i) n. 5.181.072.080 Azioni Edison e (ii) n. 110.592.420 azioni di risparmio.
    </p>
<p>
      Conseguentemente, a seguito delle operazioni di esercizio dei Warrants Edison sopra descritte, gli Accordi avevano ad oggetto:
    </p>
<p>
      • n. 3.175.053.827 Azioni Edison detenute dalla Società;<br/>
      • n. 721.505.448 Azioni Edison detenute indirettamente da EDF tramite la società controllata MNTC;<br/>
      • n. 15.210.131 Azioni Edison detenute direttamente da EDF;<br/>
      • n. 266.339.486 Azioni Edison detenute indirettamente da EDF tramite la società controllata WGRM 3.
    </p>
<p>
      Si precisa inoltre che, a seguito delle operazioni di esercizio dei Warrants Edison sopra descritte, le partecipazioni rispettivamente detenute dalla Società e da EDF nel capitale ordinario di Edison e conferite agli Accordi erano variate come di seguito indicato:
    </p>
<p>
      (i) la partecipazione detenuta dalla Società nel capitale ordinario e votante di Edison si era ridotta dal 63,32% al 61,28%;
    </p>
<p>
      (ii) la percentuale delle Azioni Edison detenute dalla Società e oggetto degli Accordi rispetto al totale delle Azioni Edison oggetto degli Accordi si era ridotta dall’80,43% al 75,99%;
    </p>
<p>
      (iii) la partecipazione detenuta da EDF direttamente o indirettamente tramite le società controllate MNTC e WGRM 3 nel capitale ordinario e votante di Edison era salita dal 15,41% al 19,36%;
    </p>
<p>
      (iv) la percentuale delle Azioni Edison detenute da EDF direttamente o indirettamente tramite le società controllate MNTC e WGRM 3 e conferite agli Accordi rispetto al totale delle Azioni Edison conferite agli Accordi era salita dal 19,57% al 24,01%.
    </p>
<p>
      Si precisa che, a seguito delle operazioni di esercizio dei Warrants Edison sopra descritte, gli Accordi, che precedentemente avevano ad oggetto i Warrants Edison sopra indicati esercitati da EDF, WGRM 3 e dalla Società, non hanno più ad oggetto alcun Warrant Edison.
    </p>
<p>
      A seguito della cessione a terzi in data 18 febbraio 2008 da parte di MNTC di n. 45.939 Azioni Edison gli Accordi avevano ad oggetto:
    </p>
<p>
      (i) n. 3.175.053.827 Azioni Edison detenute dalla Società;
    </p>
<p>
      (ii) n. 721.459.509 Azioni Edison detenute indirettamente da EDF tramite la società controllata MNTC;
    </p>
<p>
      (iii) n. 15.210.131 Azioni Edison detenute direttamente da EDF; e
    </p>
<p>
      (iv) n. 266.339.486 Azioni Edison detenute indirettamente da EDF tramite la società controllata WGRM 3.
    </p>
<p>
      Conseguentemente, le percentuali delle Azioni Edison detenute da EDF, direttamente o indirettamente tramite le società controllate MNTC e WGRM 3, oggetto degli Accordi erano variate come segue:
    </p>
<p>
      (i) la partecipazione detenuta da EDF nel capitale ordinario e votante di Edison si era ridotta dal 19,360% al 19,3591%;
    </p>
<p>
      (ii) la percentuale delle Azioni Edison detenute da EDF rispetto al totale delle Azioni Edison conferite agli Accordi si era ridotta dal 24,0074% al 24,0066%.
    </p>
<p>
      Si precisa che la partecipazione detenuta dalla Società nel capitale ordinario e votante di Edison era rimasta immutata e che, per effetto dell’ultima operazione sopra descritta, la percentuale delle Azioni Edison detenute dalla Società rispetto al totale delle Azioni Edison conferite agli Accordi era salita dal 75,9926% al 75,9934%.<br/>
      In data 21 luglio 2008 EDF ha trasferito a WGRM3, società controllata e interamente partecipata dalla stessa EDF, n. 15.210.131 Azioni Edison, pari allo 0,294 % del capitale sociale ordinario di Edison.
    </p>
<p>
      Per effetto dell’operazione sopra descritta, EDF non detiene più alcuna partecipazione diretta nel capitale sociale di Edison, mentre la partecipazione detenuta da WGRM 3 è aumentata dal 5,140% al 5,434% del capitale sociale ordinario di Edison, ossia da n. 266.339.486 a 281.549.617 Azioni Edison, e gli Accordi hanno quindi ad oggetto:
    </p>
<p>
      - n. 3.175.053.827 Azioni Edison detenute dalla Società;<br/>
      - n. 721.459.509 Azioni Edison detenute indirettamente da EDF tramite la società controllata MNTC;<br/>
      - n. 281.549.617 Azioni Edison detenute indirettamente da EDF tramite la società controllata WGRM 3.
    </p>
<p>
      Si precisa che, a seguito dell’operazione di cui sopra, la partecipazione nel capitale ordinario di Edison complessivamente detenuta, direttamente e/o indirettamente, da EDF e conferita agli Accordi nonché il numero totale degli strumenti finanziari apportati agli Accordi non sono variati.
    </p>
<p>
      Inoltre, sempre con riferimento alla partecipazione detenuta indirettamente da EDF nel capitale ordinario di Edison, si segnala che in data 28 settembre 2009 è divenuta efficace la fusione per incorporazione in MNTC (società, lo si ricorda, il cui capitale sociale è interamente detenuto da EDF) delle seguenti società:
    </p>
<p>
      (i) WGRM3, società il cui capitale sociale era interamente detenuto da EDF; e di<br/>
      (ii) Italenergia Bis S.p.A., società il cui capitale sociale era così detenuto: una partecipazione pari al 81,973% era detenuta da WGRM3, mentre la restante partecipazione pari al 18,027% era detenuta da EDF.
    </p>
<p>
      A far corso dal 28 settembre 2009, pertanto, EDF detiene indirettamente - tramite MNTC - n. 1.003.009.126 Azioni Edison, rappresentative del 19,359% del capitale ordinario della stessa Edison. Gli Accordi hanno quindi ad oggetto:
    </p>
<p>
      - n. 3.175.053.827 Azioni Edison detenute dalla Società;<br/>
      - n. 1.003.009.126 Azioni Edison detenute indirettamente da EDF tramite la società controllata MNTC.
    </p>
<p>
      Si precisa che a seguito della fusione sopra descritta, la partecipazione nel capitale sociale ordinario di Edison complessivamente detenuta, direttamente o indirettamente, da EDF e conferita agli Accordi, nonché il numero totale degli strumenti finanziari apportati agli Accordi non sono variati.
    </p>
<p>
      La tabella che segue indica le percentuali delle Azioni Edison detenute da TDE e dagli Aderenti apportate agli Accordi rispetto al numero totale delle Azioni Edison conferite e al numero totale delle Azioni Edison in circolazione secondo quanto comunicato al mercato da Borsa Italiana S.p.A. in data 29 maggio 2008.
    </p>
<table border="1" cellpadding="0" cellspacing="0" width="100%">
<tbody>
<tr>
<td valign="top">
<p>
               
            </p>
</td>
<td valign="top">
<p>
<strong>Numero Azioni Edison conferite</strong>
</p>
</td>
<td valign="top">
<p>
<strong>% sul totale Azioni Edison conferite</strong>
</p>
</td>
<td valign="top">
<p>
<strong>% sul totale Azioni Edison emesse</strong>
</p>
</td>
</tr>
<tr>
<td valign="top">
<p>
              Società*
            </p>
</td>
<td valign="top">
<p align="right">
              3.175.053.827
            </p>
</td>
<td valign="top">
<p align="right">
              75,9934
            </p>
</td>
<td valign="top">
<p align="right">
              61,281
            </p>
</td>
</tr>
<tr>
<td valign="top">
<p>
              EDF**
            </p>
</td>
<td valign="top">
<p align="right">
              1.003.009.126
            </p>
</td>
<td valign="top">
<p align="right">
              24,0066
            </p>
</td>
<td valign="top">
<p align="right">
              19,359
            </p>
</td>
</tr>
<tr>
<td valign="top">
<p>
              A2A
            </p>
</td>
<td valign="top">
<p align="right">
              0
            </p>
</td>
<td valign="top">
<p align="right">
              0
            </p>
</td>
<td valign="top">
<p align="right">
              0
            </p>
</td>
</tr>
<tr>
<td valign="top">
<p>
              Delmi
            </p>
</td>
<td valign="top">
<p align="right">
              0
            </p>
</td>
<td valign="top">
<p align="right">
              0
            </p>
</td>
<td valign="top">
<p align="right">
              0
            </p>
</td>
</tr>
<tr>
<td valign="top">
<p>
              WGRM
            </p>
</td>
<td valign="top">
<p align="right">
              0
            </p>
</td>
<td valign="top">
<p align="right">
              0
            </p>
</td>
<td valign="top">
<p align="right">
              0
            </p>
</td>
</tr>
<tr>
<td valign="top">
<p>
              Totale
            </p>
</td>
<td valign="top">
<p align="right">
              4.178.062.953
            </p>
</td>
<td valign="top">
<p align="right">
              100,00
            </p>
</td>
<td valign="top">
<p align="right">
              80,640
            </p>
</td>
</tr>
</tbody>
</table>
<br/>
<br/>
<p>
      (*) La Società, il cui capitale sociale è detenuto interamente e pariteticamente da WGRM e Delmi, non è parte degli Accordi.<br/>
      (**) Detenute indirettamente tramite la società controllata MNTC.
    </p>
<p>
<strong>3. SOGGETTO CHE IN VIRTÙ DEGLI ACCORDI ESERCITERÀ IL CONTROLLO DI EDISON</strong>
</p>
<p>
      Il soggetto che in virtù degli Accordi eserciterà il controllo su Edison sarà la Società.
    </p>
<p>
<strong>4. CONTENUTO DELL'ACCORDO QUADRO</strong>
</p>
<p>
<strong>4.1 Oggetto dell'Accordo Quadro</strong>
</p>
<p>
      L'Accordo Quadro disciplina una complessa operazione di acquisizione in cui, a seguito dell'acquisto del controllo da parte di EDF di IEB (una società non quotata che alla data di sottoscrizione dell'Accordo Quadro deteneva circa il 63% del capitale ordinario di Edison) o, eventualmente, ove praticabile, anche prima di tale evento, ma in ogni caso non oltre il 31 dicembre
      2006, EDF si adoperasse affinché IEB cedesse alla Società tutte le Azioni Edison e i Warrants Edison detenuti dalla stessa IEB alla data del relativo closing a un prezzo rispettivamente pari a €1,55 per ogni Azione Edison e €0,59 per ogni Warrant Edison. Si precisa che, alla data di sottoscrizione dell'Accordo Quadro, IEB deteneva n. 2.631.736.000 Azioni Edison e
      n. 240.000 Warrants Edison. Successivamente, ai sensi di legge, la Società doveva promuovere un'offerta pubblica di acquisto obbligatoria sulle Azioni Edison (l'"<strong>OPA</strong>") e un'offerta pubblica volontaria di acquisto sui Warrants Edison (l'"<strong>OPAV</strong>" e, unitamente all'OPA, le "<strong>Offerte
      Pubbliche</strong>").
    </p>
<p>
      L'Accordo Quadro ha ad oggetto, tra l'altro, i termini e le condizioni che disciplinavano:
    </p>
<p>
      a. la costituzione o l'acquisto della Società da parte di WGRM e Delmi;
    </p>
<p>
      b. il finanziamento per (i) l'acquisto da parte della Società delle Azioni Edison e dei Warrants Edison detenuti da IEB, e (ii) la promozione da parte della stessa Società delle Offerte Pubbliche;
    </p>
<p>
      c. l'acquisto da parte della Società delle Azioni Edison e dei Warrants Edison detenuti da IEB; e
    </p>
<p>
      d. la promozione delle Offerte Pubbliche.
    </p>
<p>
<strong>4.2 Condizioni</strong>
</p>
<p>
      L'esecuzione di tali operazioni era sospensivamente condizionata (a) all'ottenimento dell'autorizzazione (o deroga) da parte delle competenti autorità antitrust e (b) alla riduzione sotto il 2% del capitale sociale della partecipazione che Edison e/o società del relativo gruppo detengono in A2A.<br/>
      EDF si era riservata inoltre il diritto di non portare a termine tali operazioni e di risolvere l'Accordo Quadro qualora: (i) alla data del 27 maggio 2005 permanessero limitazioni normative all'esercizio del diritto di voto in capo a EDF ovvero la stessa EDF fosse soggetta a certe altre restrizioni normative (come meglio specificato nell'Accordo Quadro) o (ii) prima
      dell'acquisto del controllo di IEB da parte di EDF, a seguito di un provvedimento Consob o di natura giudiziaria, ovvero di una modifica legislativa o regolamentare, risultasse che il prezzo dell'OPA fosse superiore a €1,86 per Azione Edison (come meglio specificato nell'Accordo Quadro).<br/>
      A2A e Delmi erano riservate il diritto di risolvere l'Accordo Quadro qualora la Società, a seguito di tali operazioni e di eventuali acquisti successivi come indicato nell'Accordo Quadro, non detenesse almeno il 51% del capitale sociale di Edison.
    </p>
<p>
      In tutti i casi sopra indicati Delmi avrebbe dovuto cedere la propria partecipazione nella Società a EDF.
    </p>
<p>
<strong>4.3 Costituzione o acquisto della Società</strong>
</p>
<p>
      Entro i termini previsti dall'Accordo Quadro, WGRM e Delmi dovevano adottare tutti gli atti e le formalità necessarie ai fini della costituzione o acquisto congiunto della Società in modo che il capitale sociale della stessa fosse partecipato al 50% da WGRM e al 50% da Delmi. WGRM e Delmi, inoltre, si erano impegnate a convocare:
    </p>
<p>
      a. un'assemblea straordinaria in cui fosse adottato uno statuto della Società che riflettesse l'organizzazione e il funzionamento descritto al successivo paragrafo 5; e
    </p>
<p>
      b. un'assemblea ordinaria in cui fossero nominati un consiglio di amministrazione e un collegio sindacale della Società secondo quanto descritto al successivo paragrafo 5.
    </p>
<p>
<strong>4.4 Finanziamento della Società</strong>
</p>
<p>
      Il finanziamento della Società ai fini del compimento delle operazioni di cui ai precedenti paragrafi 4.1(c)-(d) doveva essere attuato tra l'altro mediante: (i) un aumento di capitale deliberato dalla Società, sottoscritto e liberato pariteticamente da WGRM e Delmi; (ii) finanziamenti soci erogati da WGRM e Delmi in misura paritetica e (iii) finanziamenti con primari istituti
      finanziari.
    </p>
<p>
<strong>4.5 Lancio delle Offerte Pubbliche</strong>
</p>
<p>
      La Società era tenuta a promuovere l'OPA e l'OPAV a condizione che le Azioni Edison e Warrants Edison detenuti da IEB fossero ad essa trasferiti. Le Azioni Edison e i Warrants Edison apportati rispettivamente all'OPA e all'OPAV dovevano essere allocati alla Società, a WGRM e a Delmi (o un terzo designato da Delmi) secondo i criteri indicati nell'Accordo Quadro.
      Tali criteri erano volti a far sì, tra l'altro, che la Società detenesse una partecipazione tra il 51% e il 60% del capitale di Edison e che WGRM detenesse una partecipazione che, sommata alla metà della partecipazione in Edison detenuta dalla Società, raggiungesse il 50% del capitale votante di Edison (la "<strong>Soglia del 50%</strong>") e che a Delmi (o
      un terzo da essa designato) fossero assegnati le ulteriori Azioni Edison e gli ulteriori Warrants Edison rivenienti dall'OPA e dall'OPAV. L'OPA doveva essere promossa a un prezzo pari a €1,86 per ogni Azione Edison, risultante delle disposizioni di legge applicate al caso di specie come meglio indicato nell'Accordo Quadro. L'OPAV doveva essere promossa a un prezzo
      pari a €0,87 per ogni Warrant Edison.
    </p>
<p>
<strong>4.6 Mantenimento della quotazione delle Azioni Edison</strong>
</p>
<p>
      Qualora, successivamente alle Offerte Pubbliche, le partecipazioni in Edison complessivamente detenute dalla Società, A2A, EDF, WGRM, Delmi (e terzi da questa eventualmente designati) superassero la soglia di cui agli articoli 108 e 112 del d.lg. n. 58/1998 (il "<strong>TUF</strong>") non si intendeva promuovere un'offerta pubblica residuale. Pertanto Delmi si era
      impegnata a collocare od ottenere il collocamento delle Azioni Edison sul mercato entro 90 giorni di calendario dalla data in cui fosse stata raggiunta la soglia indicata. In caso contrario, l'offerta pubblica residuale sarebbe stata promossa dalla stessa Delmi e, in sua mancanza, da WGRM.
    </p>
<p>
<strong>4.7 Adesioni alle Offerte Pubbliche - Soglia del 50%</strong>
</p>
<p>
      EDF si era impegnata a non conferire nelle Offerte Pubbliche alcuna delle Azioni Edison e alcuno dei Warrants Edison da essa detenuti.<br/>
      WGRM per la durata dell'Accordo Parasociale può acquistare Azioni Edison e Warrants Edison (anche di nuova emissione) e qualsiasi strumento finanziario convertibile in Azioni Edison a condizione che la stessa WGRM (insieme alle società del relativo gruppo) non superi la Soglia del 50%.
    </p>
<p>
<strong>4.8 Durata dell'Accordo Quadro</strong>
</p>
<p>
      Le disposizioni dell'Accordo Quadro rimarranno in vigore sino al 31 dicembre 2020, ad eccezione delle disposizioni che rientrano nella definizione di patto parasociale ai sensi della legge italiana, che rimarranno in vigore per tutto il tempo possibile previsto dalla legge.
    </p>
<p>
<strong>5. CONTENUTO DELL'ACCORDO PARASOCIALE</strong>
</p>
<p>
<strong>5.1 Prima Assemblea degli Azionisti di Edison e Primo Consiglio di Edison</strong>
</p>
<p>
      Non appena possibile dopo l'entrata in vigore dell'Accordo Parasociale (vedi infra paragrafo 8), EDF, WGRM (tali due società congiuntamente la "<strong>Parte EDF</strong>") e Delmi (Delmi e la Parte EDF le "<strong>Parti</strong>", e ciascuna di esse una "<strong>Parte</strong>") si sono impegnate a fare in modo che si riunisca l'assemblea
      degli azionisti di Edison (la "<strong>Prima Assemblea degli Azionisti di Edison</strong>") al fine di deliberare: (i) la revoca di tutti i membri del consiglio di amministrazione, nel caso in cui questi non si siano già dimessi volontariamente, e la nomina di un nuovo consiglio di amministrazione e di un nuovo presidente del consiglio secondo le previsioni di cui al
      successivo paragrafo 5.3, (ii) la determinazione della rimunerazione dei membri del consiglio di amministrazione e (iii) la modifica dello statuto di Edison, che dovrà recepire, tra gli altri, i principi di corporate governance qui di seguito brevemente descritti e altre modifiche indicate nell'Accordo Parasociale.
    </p>
<p>
      Delmi e la Parte EDF si sono impegnate a fare in modo che il consiglio di amministrazione di Edison, costituito ai sensi del capoverso precedente, si riunisca, non appena possibile, (il "<strong>Primo Consiglio di Edison</strong>") al fine di deliberare: (i) l'adozione del business plan di Edison secondo quanto indicato nell'Accordo Parasociale e (ii) la nomina, con la
      relativa delega dei poteri, dell'amministratore delegato, del chief financial officer e del chief operating officer secondo le previsioni di cui al successivo paragrafo 5.3.
    </p>
<p>
<strong>5.2 Corporate governance della Società</strong>
</p>
<p>
      Nell'Accordo Parasociale è stato pattuito quanto segue con riferimento alla Società:
    </p>
<p>
      a. il consiglio di amministrazione sarà composto di dieci (10) amministratori;
    </p>
<p>
      b. ciascuna di Delmi e della Parte EDF avrà il diritto di designare cinque (5) amministratori;
    </p>
<p>
      c. ciascuna di Delmi e della Parte EDF potrà richiedere la revoca di un amministratore designato dalla stessa e la nomina del(i) nuovo(i) amministratore(i) che sostituirà(nno) il(i) membro(i) revocato(i); in generale ciascuna di Delmi e della Parte EDF avrà diritto di designare il sostituto nel caso di cessazione dalla carica per qualsiasi motivo di un amministratore di
      rispettiva designazione;
    </p>
<p>
      d. il presidente del consiglio sarà designato dalla Parte EDF e l'amministratore delegato sarà designato da Delmi, ciascuno con i poteri rispettivamente previsti per lo stesso nell'Accordo Parasociale;
    </p>
<p>
      e. Delmi e la Parte EDF si sono impegnate a fare in modo che ciascuna assemblea degli azionisti della Società che approverà il bilancio dell'esercizio precedente nomini i membri del nuovo consiglio di amministrazione ogni volta per un periodo di un (1) esercizio, in ossequio alle disposizioni di cui alle precedenti lettere a) e b) e che il presidente del consiglio e
      l'amministratore delegato siano nominati ai sensi della precedente lettera d);
    </p>
<p>
      f. il consiglio di amministrazione sarà validamente costituito con la presenza di, e delibererà con il voto favorevole di, otto (8) amministratori;
    </p>
<p>
      g. ciascuna di Delmi e della Parte EDF avrà il diritto di nominare un (1) sindaco effettivo ed uno (1) supplente (e di designare il sostituto nel caso di cessazione dalla carica per qualsiasi motivo di un sindaco di rispettiva designazione), mentre il presidente del collegio sindacale e il revisore o società di revisione saranno designati di comune accordo.
    </p>
<p>
<strong>5.3 Corporate governance di Edison</strong>
</p>
<p>
      Nell'Accordo Parasociale è stato pattuito quanto segue con riferimento a Edison:
    </p>
<p>
      a. il consiglio di amministrazione sarà composto da dodici (12) membri, di cui cinque (5) dovranno essere gli stessi cinque (5) amministratori della Società designati dalla Parte EDF e cinque (5) dovranno essere gli stessi cinque (5) amministratori della Società designati da Delmi, mentre i due (2) membri restanti dovranno essere indipendenti. Uno dei due (2) amministratori
      indipendenti dovrà essere designato dalla Parte EDF e l'altro da Delmi;
    </p>
<p>
      b. il presidente del consiglio ed il chief financial officer saranno nominati su indicazione di Delmi, e l'amministratore delegato ed il chief operating officer saranno nominati su indicazione della Parte EDF, ciascuno con i poteri rispettivamente previsti per lo stesso nell'Accordo Parasociale;
    </p>
<p>
      c. ciascuna di Delmi e della Parte EDF potrà richiedere la revoca di un amministratore designato dalla stessa e la nomina del(i) nuovo(i) amministratore(i) che sostituirà(nno) il(i) membro(i) revocato(i); in generale ciascuna di Delmi e della Parte EDF avrà diritto di designare il sostituto nel caso di cessazione dalla carica per qualsiasi motivo di un amministratore di
      rispettiva designazione;
    </p>
<p>
      d. Delmi e la Parte EDF si sono impegnate a fare in modo che ciascuna assemblea degli azionisti di Edison che approverà il bilancio dell'esercizio precedente nomini i membri del nuovo consiglio di amministrazione ogni volta per un periodo di un (1) esercizio, in ossequio alle disposizioni di cui alla precedente lettera a) e che il presidente del consiglio, l'amministratore
      delegato, il chief financial officer ed il chief operating officer siano nominati ai sensi della precedente lettera b);
    </p>
<p>
      e. il consiglio di amministrazione sarà validamente costituito con la presenza di, e delibererà con il voto favorevole di, dieci (10) amministratori;
    </p>
<p>
      f. il consiglio di amministrazione dovrà formare, fra i suoi membri, un comitato strategico, un comitato per la rimunerazione ed un comitato per il controllo interno che dovranno essere composti da 4 (quattro) membri del consiglio di amministrazione ciascuno, designati per metà dalla Parte EDF e per metà da Delmi;
    </p>
<p>
      g. ciascuna di Delmi e della Parte EDF avrà il diritto di designare un (1) sindaco effettivo e un (1) sindaco supplente (e di designare il sostituto nel caso di cessazione dalla carica per qualsiasi motivo di un sindaco di rispettiva designazione), mentre il terzo sindaco effettivo ed il terzo sindaco supplente saranno nominati dagli azionisti di minoranza di Edison; la Parte EDF e
      Delmi dovranno scegliere di comune accordo quale dei due sindaci effettivi rispettivamente designati sarà nominato presidente del collegio sindacale e del pari designeranno di comune accordo la società di revisione di Edison;
    </p>
<p>
      h. l'assemblea ordinaria degli azionisti di Edison sarà validamente costituita e delibererà con le maggioranze richieste per legge, ad eccezione delle seguenti ipotesi: (i) in seconda convocazione l'assemblea ordinaria degli azionisti sarà validamente costituita con la presenza di tanti azionisti che rappresentino almeno il 50% del capitale sociale ordinario, per le
      materie diverse dall'approvazione dei bilanci annuali di esercizio, la nomina e la revoca delle cariche sociali di Edison ai sensi dell'articolo 2369, comma 4, del codice civile italiano, (ii) l'elezione dei sindaci sarà disciplinata dalle disposizioni di cui all'articolo 21 dello statuto di Edison;
    </p>
<p>
      i. l'assemblea straordinaria degli azionisti di Edison sarà validamente costituita, in prima e seconda convocazione, così come nelle convocazioni successive, con la presenza di tanti azionisti che rappresentino più del 50% del capitale sociale ordinario e delibererà con le maggioranze richieste per legge.
    </p>
<p>
<strong>5.4 Principio fondamentale della corporate governance di Edison</strong>
</p>
<p>
      La corporate governance di Edison dovrà essere decisa esclusivamente al livello della Società. In particolare, ciascuno degli Aderenti si impegna: (i) a votare con la sua partecipazione diretta in Edison, o ad astenersi dal votare o dal partecipare all'assemblea, in conformità con il comportamento tenuto dalla Società e (ii) a non usare nessun diritto pertinente a
      tale partecipazione diretta in modo non coerente con qualsiasi decisione della Società o in violazione del principio sopramenzionato.
    </p>
<p>
<strong>5.5 Stallo decisionale</strong>
</p>
<p>
      Nei casi di stallo decisionale al livello della Società ovvero al livello di Edison ("<strong>Stallo Decisionale"</strong>), il presidente del consiglio, l'amministratore delegato, o due amministratori congiuntamente, dovranno dare avvio alla procedura di riconciliazione, come di seguito succintamente descritta.
    </p>
<p>
      (a) Uno Stallo Decisionale al livello della Società si verifica nel caso in cui:
    </p>
<blockquote>
<p>
        (i) i membri del consiglio di amministrazione siano chiamati a deliberare su una delle Materie Rilevanti per la Società di seguito elencate e se:
      </p>
<blockquote>
<p>
          • il voto espresso dalla maggioranza dei membri del consiglio di amministrazione della Società nominati su designazione di Delmi è difforme dal voto espresso dalla maggioranza dei membri del consiglio di amministrazione nominati su designazione della Parte EDF, laddove gli amministratori eventualmente assenti o astenuti dovranno essere considerati come amministratori
          dissenzienti, ovvero<br/>
          • la maggioranza dei membri del consiglio di amministrazione designati da Delmi ovvero dalla Parte EDF è assente; ovvero
        </p>
</blockquote>
<p>
        (ii) durante l'assemblea dei soci della Società, la Parte EDF voti a favore e Delmi voti contro la stessa delibera proposta, o viceversa, ovvero una di tali parti si astenga, ovvero l'assemblea dei soci non possa costituirsi validamente per due convocazioni consecutive a causa dell'assenza di una di tali parti.
      </p>
</blockquote>
<p>
      (b) Uno Stallo Decisionale al livello di Edison si verifica, nel caso in cui il consiglio di amministrazione sia chiamato a deliberare sulle Materie Rilevanti per Edison come di seguito indicate se:
    </p>
<blockquote>
<p>
        (i) il voto espresso dalla maggioranza dei membri del consiglio di amministrazione di Edison nominati su designazione di Delmi è difforme dal voto espresso dalla maggioranza dei membri del consiglio di amministrazione nominati su designazione della Parte EDF, laddove gli amministratori eventualmente assenti o astenuti dovranno essere considerati come amministratori dissenzienti;
        ovvero
      </p>
<p>
        (ii) la maggioranza dei membri del consiglio di amministrazione designati da Delmi ovvero dalla Parte EDF è assente.
      </p>
</blockquote>
<p>
      (c) Per Materie Rilevanti per la Società ai fini della determinazione di uno Stallo Decisionale a livello della Società si intendono:
    </p>
<blockquote>
<p>
        (i) atti di disposizione delle partecipazioni detenute dalla Società, da cui possa derivare la perdita del controllo, ai sensi dell'articolo 2359, comma 1, nn. 1 o 2, del codice civile italiano, di una società controllata;
      </p>
<p>
        (ii) deliberazioni riguardanti il capitale sociale, tra cui, a titolo meramente esemplificativo, aumento e riduzione del capitale sociale, fusione, scissione e trasformazione;
      </p>
<p>
        (iii) determinazioni in materia di esercizio del diritto di voto nelle assemblee degli azionisti delle società controllate ai sensi dell'articolo 2359, comma 1, nn. 1 o 2, del codice civile italiano;
      </p>
<p>
        (iv) presentazione di liste di candidati per l'elezione di amministratori o sindaci alle assemblee degli azionisti delle società controllate ai sensi dell'articolo 2359, comma 1, nn. 1 o 2, del codice civile italiano;
      </p>
<p>
        (v) approvazione del progetto di bilancio di esercizio;
      </p>
<p>
        (vi) acquisto di partecipazioni da cui derivi l'obbligo di lanciare un'offerta pubblica d'acquisto, salva un'eccezione prevista nell'Accordo Parasociale;
      </p>
<p>
        (vii) soltanto nel caso in cui la Società sia una S.p.A., l'emissione di obbligazioni, che non siano obbligazioni convertibili o cum warrants;
      </p>
<p>
        (viii) soltanto nel caso in cui la Società sia una S.r.l., l'emissione di titoli di debito ai sensi dell'articolo 2483 del codice civile italiano.
      </p>
</blockquote>
<p>
      (d) Per Materie Rilevanti per Edison ai fini della determinazione di uno Stallo Decisionale a livello di Edison si intendono:
    </p>
<blockquote>
<p>
        (i) approvazione del progetto di bilancio di esercizio;
      </p>
<p>
        (ii) deliberazioni riguardanti il capitale sociale, tra cui, a titolo meramente esemplificativo, aumento e riduzione del capitale sociale, fusione, scissione e trasformazione;
      </p>
<p>
        (iii) decisioni inerenti l'approvazione e la modificazione del business plan o del budget;
      </p>
<p>
        (iv) salvo se previsto nel business plan o nel budget approvati dal consiglio di amministrazione, l'acquisto o la disposizione di beni, o altri investimenti, contratti ovvero operazioni di valore complessivo superiore a € 300 milioni all'anno.
      </p>
</blockquote>
<p>
<strong>5.6 Procedura di riconciliazione al livello della Società e di Edison</strong>
</p>
<p>
      Delmi e la Parte EDF concordano di fare i loro migliori sforzi al fine di risolvere lo Stallo Decisionale entro venti (20) giorni. A tal fine, dovrà essere convocato un consiglio di amministrazione, ovvero l'assemblea dei soci, secondo i casi, e ove gli organi competenti non provvedano alla risoluzione dello Stallo Decisionale, i presidenti dei consigli di amministrazione di EDF e
      di A2A dovranno incontrarsi e fare i loro migliori sforzi per risolvere lo Stallo Decisionale.
    </p>
<p>
      Qualora lo Stallo Decisionale non sia risolto entro venti (20) giorni, lo stesso deve considerarsi insanabile ("<strong>Insanabile Stallo Decisionale</strong>").
    </p>
<p>
      Al verificarsi di uno Stallo Decisionale e fino alla risoluzione dello stesso, Delmi e la Parte EDF si sono impegnate a fare in modo che vengano condotte solo operazioni di ordinaria amministrazione con riferimento alla Società, ad Edison ed alle società del gruppo Edison.
    </p>
<p>
<strong>5.7 Stallo Decisionale in merito all'esercizio dei diritti di voto nell'assemblea degli azionisti di Edison</strong>
</p>
<p>
      Qualora si verifichi uno Stallo Decisionale a livello della Società in merito a decisioni aventi ad oggetto l'esercizio dei diritti di voto da parte della Società all'assemblea ordinaria ovvero straordinaria di Edison, a seconda dei casi, e a condizione che tale Stallo Decisionale non sia stato risolto prima di tale assemblea, la Società non dovrà partecipare
      all'assemblea di Edison. Tuttavia, ove vi sia uno Stallo Decisionale sulla scelta degli amministratori che dovranno essere eletti nel corso dell'assemblea di Edison, si concorda che siano nominati gli amministratori precedentemente scelti dalla Società.
    </p>
<p>
<strong>5.8 Scioglimento e liquidazione della Società</strong>
</p>
<p>
      Al verificarsi di un Insanabile Stallo Decisionale al livello della Società o di Edison (e così pure in caso di disdetta dell'Accordo Parasociale e mancato accordo sul rinnovo o mancata stipula di un nuovo patto parasociale come meglio specificato <em>infra</em> al paragrafo 8), la Società si scioglierà.
    </p>
<p>
      In tale ipotesi, come in ogni altro caso di liquidazione della Società, si procederà alla vendita dei beni della stessa mediante una procedura di asta privata. I beni della Società verranno provvisoriamente aggiudicati al soggetto che avrà presentato l'offerta più alta, fatto salvo comunque il diritto della Parte EDF, Delmi, delle società dei loro
      rispettivi gruppi di appartenenza e di bidding groups in cui la Parte EDF, Delmi o società dei rispettivi gruppi partecipino per almeno il 50% (ciascuno di essi un "<strong>Azionista Partecipante</strong>") di acquistare i beni della Società, mediante l'offerta di un corrispettivo di acquisto pari al prezzo più alto offerto maggiorato almeno del 5%
      ("<strong>Diritto di Preferenza</strong>"). Il Diritto di Preferenza potrà essere esercitato solo dagli Azionisti Partecipanti che abbiano partecipato alla procedura d'asta e non potrà essere esercitato nel caso in cui il soggetto che abbia presentato l'offerta più alta nella procedura d'asta sia un Azionista Partecipante.
    </p>
<p>
<strong>5.9 Limiti alla trasferibilità delle partecipazioni</strong>
</p>
<p>
      Per un periodo di 3 anni dall'entrata in vigore dell'Accordo Parasociale, Delmi e la Parte EDF non potranno effettuare alcun trasferimento, sia parziale che totale, della propria partecipazione nella Società senza il preventivo consenso scritto dell'altra parte. La clausola di intrasferibilità non si applica ai trasferimenti tra la Parte EDF e Delmi.
    </p>
<p>
      Lo statuto della Società dovrà contenere delle previsioni in base alle quali il trasferimento da parte di Delmi e della Parte EDF della propria partecipazione nella Società sarà soggetto al diritto di prelazione dell'altra parte, fatta salva la possibilità per WGRM di trasferire la proprietà di tutta la propria partecipazione nella Società a EDF.
    </p>
<p>
<strong>6. PENALI PER IL MANCATO ADEMPIMENTO DEGLI OBBLIGHI DERIVANTI DALL'ACCORDO PARASOCIALE</strong>
</p>
<p>
      E' previsto che per ogni violazione di ciascuna delle previsioni riguardanti la Prima Assemblea degli Azionisti di Edison, il Primo Consiglio di Edison, la nomina degli amministratori e dei sindaci della Società e di Edison, la nomina del chief financial officer e del chief operating officer di Edison nonché dei principi di corporate governance di Edison di cui al precedente
      paragrafo 5.4, la parte inadempiente pagherà alla parte non inadempiente l'ammontare di € 100 milioni a titolo di penale.
    </p>
<p>
<strong>7. ALTRI OBBLIGHI</strong>
</p>
<p>
      È previsto l'impegno di A2A nei confronti della Parte EDF (con facoltà di quest'ultima di risolvere l'Accordo Parasociale ex articolo 1456 del codice civile italiano in caso di inadempimento) per tutta la durata dell'Accordo Parasociale a: (i) detenere direttamente più del 50% dei diritti di voto esercitabili nell'assemblea ordinaria degli azionisti di
      Delmi, (ii) nominare la maggioranza del consiglio di amministrazione di Delmi e (iii) non deliberare la messa in liquidazione volontaria o scissione di Delmi, ad eccezione dei casi in cui la Società sia stata sciolta. Si precisa che l'Accordo Quadro prevede un impegno analogo all'impegno di cui alla lettera (i) precedente e sanziona l'eventuale inadempimento con il
      pagamento di una penale pari a €100 milioni.
    </p>
<p>
      È previsto l'impegno di EDF nei confronti di Delmi e A2A (con facoltà di queste ultime di risolvere l'Accordo Parasociale ex articolo 1456 del codice civile italiano in caso di inadempimento) a: (i) detenere direttamente, per tutta la durata dell'Accordo Parasociale, il 100% del capitale sociale e dei diritti di voto di WGRM, a meno che Delmi ed A2A diano il loro
      previo consenso scritto che potrà essere negato a loro assoluta discrezione e (ii) fare in modo che WGRM non svolga alcuna sostanziale attività ad eccezione della detenzione della partecipazione nella Società e in Edison e dell'esercizio dei relativi diritti come previsto nell'Accordo Parasociale e nell'Accordo Quadro. Si precisa che l'Accordo Quadro prevede
      un impegno analogo all'impegno di cui alla lettera (i) precedente e sanziona l'eventuale inadempimento con il pagamento di una penale pari a €100 milioni.
    </p>
<p>
      Per l'intera durata dell'Accordo Parasociale, gli Aderenti non stipuleranno altri patti parasociali relativi alla Società o Edison, né altri accordi che comportino l'assunzione di obblighi configgenti con l'Accordo Parasociale. Tale obbligo non pregiudica la possibilità per A2A di stipulare accordi parasociali con altri azionisti di Delmi, a condizione che
      tali azionisti non siano tra i principali concorrenti internazionali di EDF e che, qualora alcuni di essi siano anche azionisti di Edison, nessun accordo regolerà il voto di questa partecipazione diretta in Edison.
    </p>
<p>
      Le previsioni di cui al precedente capoverso non si applicheranno nel caso in cui si sia verificato un Insanabile Stallo Decisionale.
    </p>
<p>
<strong>8. DURATA DELL'ACCORDO PARASOCIALE</strong>
</p>
<p>
      L'Accordo Parasociale è entrato in vigore il 16 settembre 2005, data in cui la Società ha acquistato da IEB le Azioni Edison e i Warrants Edison di proprietà di quest'ultima ai sensi dell'Accordo Quadro ed avrà una durata pari a 3 anni o, nel caso in cui Edison cessi di essere quotata in un mercato regolamentato in Italia o in uno stato membro dell'Unione
      Europea, a 5 anni dalla sua entrata in vigore.
    </p>
<p>
      L'Accordo Parasociale, con scadenza originariamente fissata per la fine del 15 settembre 2008, si è automaticamente rinnovato fino alla fine del 15 settembre 2011 e successivamente con i sopra menzionati atti di proroga è stato espressamente prorogato fino alle ore 18.00 del 30 novembre 2011.
    </p>
<p>
      Alla scadenza del termine di cui sopra, o alla scadenza di ogni successivo periodo di rinnovo, l’Accordo Parasociale si rinnoverà automaticamente (x) per tre (3) anni, nel caso in cui, al momento del rinnovo, le azioni Edison siano quotate su un mercato regolamentato in Italia o in uno Stato Membro della Comunità Europea, ovvero (y) cinque (5) anni, nel caso in cui, al
      momento del rinnovo, le azioni Edison non siano quotate su un mercato regolamentato in Italia o in uno Stato Membro della Comunità Europea (restando inteso che (a) qualora, nel corso di un periodo di rinnovo triennale, le azioni Edison cessino di essere quotate su un mercato regolamentato in Italia o in uno Stato Membro della Comunità Europea, tale periodo triennale sarà
      esteso a cinque (5) anni a partire dalla data dell’ultimo rinnovo, e (b) qualora, nel corso di un periodo di rinnovo quinquennale, le azioni Edison vengano ad essere quotate su un mercato regolamentato in Italia o in uno Stato Membro della Comunità Europea, tale periodo quinquennale sarà abbreviato in modo tale da non risultare superiore a tre (3) anni a partire dalla data
      della quotazione), ad eccezione del caso in cui una delle Parti si opponga al rinnovo mediante l’invio di una comunicazione all’altra Parte entro le ore 18.00 (i) dell’ultimo giorno di efficacia del termine di cui sopra ovvero, in caso di rinnovo successivo, (ii) del giorno in cui scadono i sei (6) mesi anteriori alla scadenza del suddetto rinnovo successivo.  A fini
      chiarificatori, in assenza di rinnovo dell’Accordo Parasociale, l’ultimo giorno di efficacia dell’Accordo Parasociale è il 30 novembre 2011 e l’ultimo giorno per inviare una comunicazione di disdetta è il 30 novembre 2011 alle ore 18.00.
    </p>
<p>
      Nel caso in cui una delle Parti si opponga al rinnovo dell’Accordo Parasociale:
    </p>
<p>
      (a)        in qualsiasi momento precedente le ore 18.00 del 30 novembre 2011, tale circostanza costituirà causa di scioglimento della Società secondo la procedura descritta al paragrafo 5.8 con effetto a partire dalle ore 18.00 del 30 novembre 2011;
    </p>
<p>
      (b)        durante il periodo di rinnovo a partire dalle 18.01 del 30 novembre 2011 od ogni successivo periodo di rinnovo, le Parti si incontreranno entro due (2) settimane dal ricevimento di ogni comunicazione di disdetta al fine di negoziare in buona fede un ulteriore rinnovo dell’Accordo Parasociale o la stipula di un nuovo accordo parasociale.
      Nel caso in cui, nei tre (3) mesi successivi alla fine del periodo di cui al presente paragrafo sub (ii), non venga sottoscritto tra le Parti un ulteriore rinnovo né un nuovo accordo parasociale, tale circostanza costituirà causa di scioglimento della Società secondo la procedura descritta al paragrafo 5.8.<br/>
      Le previsioni di cui al paragrafo 5.8 avranno una durata maggiore e scadranno esclusivamente una volta completata la liquidazione della Società.
    </p>
<p>
      L'Accordo Parasociale sarà automaticamente risolto, ai sensi dell'articolo 1353 del codice civile italiano, nel caso in cui, per qualunque ragione diversa da un inadempimento di una parte dell'Accordo Parasociale, EDF, direttamente o indirettamente attraverso WGRM, oppure A2A, indirettamente attraverso Delmi, non detengano più azioni rappresentanti il 50% dei diritti
      di voto esercitabili all'assemblea ordinaria degli azionisti della Società.
    </p>
<p>
<strong>9. TIPO DI PATTO</strong>
</p>
<p>
      L'Accordo Parasociale e l'Accordo Quadro rientrano nella categoria dei patti di cui all'articolo 122, 1° comma, e 122, 5° comma, lettere a)-d), TUF.
    </p>
<p>
<strong>10. DEPOSITO</strong>
</p>
<p>
      Il testo dell'Accordo Parasociale e dell'Accordo Quadro è stato depositato presso l'Ufficio del Registro delle Imprese di Milano nei termini previsti dall'art. 122 del TUF.
    </p>
<p>
      5 novembre 2011
    </p>
<p>
<strong>[EH.3.11.3]